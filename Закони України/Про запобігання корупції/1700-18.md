## Верховна Рада України; Закон від 14.10.2014 № 1700-VII

# Про запобігання корупції

#### Стан: Чинний

##### Ідентифікатор: 1700-18

------------------------------------------------------------------------

### Текст документа від 16.07.2019:

::: {#article}
<div>

[]{#n2}

  ---------------
  \[ image \]
  ЗАКОН УКРАЇНИ
  ---------------

</div>

[]{#n3}
Про запобігання корупції

[]{#n988}
(Відомості Верховної Ради (ВВР), 2014, № 49, ст.2056)

[]{#n989}
{Із змінами, внесеними згідно із Законами\
[№ 77-VIII від 28.12.2014](/go/77-19), ВВР, 2015, № 11, ст.75\
[№ 198-VIII від 12.02.2015](/go/198-19), ВВР, 2015, № 17, ст. 118\
[№ 576-VIII від 02.07.2015](/go/576-19), ВВР, 2015, № 36, ст.360\
[№ 595-VIII від 14.07.2015](/go/595-19), ВВР, 2015, № 37-38, ст.366\
[№ 597-VIII від 14.07.2015](/go/597-19), ВВР, 2015, № 35, ст.343\
[№ 631-VIII від 16.07.2015](/go/631-19), ВВР, 2015, № 39, ст.376\
[№ 679-VIII від 15.09.2015](/go/679-19), ВВР, 2015, № 46, ст.414\
[№ 731-VIII від 08.10.2015](/go/731-19), ВВР, 2015, № 49-50, ст.449\
[№ 766-VIII від 10.11.2015](/go/766-19), ВВР, 2015, № 52, ст.482\
[№ 794-VIII від 12.11.2015](/go/794-19), ВВР, 2016, № 6, ст.55\
[№ 889-VIII від 10.12.2015](/go/889-19), ВВР, 2016, № 4, ст.43\
[№ 922-VIII від 25.12.2015](/go/922-19), ВВР, 2016, № 9, ст.89\
[№ 928-VIII від 25.12.2015](/go/928-19), ВВР, 2016, № 5, ст.54\
[№ 1022-VIII від 15.03.2016](/go/1022-19), ВВР, 2016, № 13, ст.146\
[№ 1403-VIII від 02.06.2016](/go/1403-19), ВВР, 2016, № 29, ст.535\
[№ 1540-VIII від 22.09.2016](/go/1540-19), ВВР, 2016, № 51, ст.833\
[№ 1774-VIII від 06.12.2016](/go/1774-19), ВВР, 2017, № 2, ст.25\
[№ 1798-VIII від 21.12.2016](/go/1798-19), ВВР, 2017, № 7-8, ст.50\
[№ 1848-VIII від 09.02.2017](/go/1848-19), ВВР, 2017, № 12, ст.134\
[№ 1975-VIII від 23.03.2017](/go/1975-19), ВВР, 2017, № 14, ст.159}

[]{#n1138}
{Додатково див. пункт 6 розділу II Закону [№ 1975-VIII від 23.03.2017](/go/1975-19) }

[]{#n1139}
{Із змінами, внесеними згідно із Законами\
[№ 2136-VIII від 13.07.2017](/go/2136-19), ВВР, 2017, № 35, ст.376\
[№ 2462-VIII від 19.06.2018](/go/2462-19), ВВР, 2018, № 39, ст.285\
[№ 2475-VIII від 03.07.2018](/go/2475-19), ВВР, 2018, № 36, ст.272\
[№ 2704-VIII від 25.04.2019](/go/2704-19), ВВР, 2019, № 21, ст.81}

[]{#n1026}
{У тексті Закону слова \"Національне агентство з цінних паперів та фондового ринку\" в усіх відмінках замінено словами \"Національна комісія з цінних паперів та фондового ринку\" у відповідному відмінку згідно із Законом [№ 198-VIII від 12.02.2015](/go/198-19) }

[]{#n4}
Цей Закон визначає правові та організаційні засади функціонування системи запобігання корупції в Україні, зміст та порядок застосування превентивних антикорупційних механізмів, правила щодо усунення наслідків корупційних правопорушень.

[]{#n5}
Розділ I\
ЗАГАЛЬНІ ПОЛОЖЕННЯ

[]{#n6}
Стаття 1. Визначення термінів

[]{#n7}
1. У цьому Законі наведені нижче терміни вживаються в такому значенні:

[]{#n8}
антикорупційна експертиза - діяльність із виявлення в нормативно-правових актах, проектах нормативно-правових актів положень, які самостійно чи у поєднанні з іншими нормами можуть сприяти вчиненню корупційних правопорушень або правопорушень, пов'язаних з корупцією;

[]{#n9}
пряме підпорядкування - відносини прямої організаційної або правової залежності підлеглої особи від її керівника, в тому числі через вирішення (участь у вирішенні) питань прийняття на роботу, звільнення з роботи, застосування заохочень, дисциплінарних стягнень, надання вказівок, доручень тощо, контролю за їх виконанням;

[]{#n10}
близькі особи - особи, які спільно проживають, пов'язані спільним побутом і мають взаємні права та обов'язки із суб'єктом, зазначеним у [частині першій](#n25) статті 3 цього Закону (крім осіб, взаємні права та обов'язки яких із суб'єктом не мають характеру сімейних), у тому числі особи, які спільно проживають, але не перебувають у шлюбі, а також - незалежно від зазначених умов - чоловік, дружина, батько, мати, вітчим, мачуха, син, дочка, пасинок, падчерка, рідний брат, рідна сестра, дід, баба, прадід, прабаба, внук, внучка, правнук, правнучка, зять, невістка, тесть, теща, свекор, свекруха, усиновлювач чи усиновлений, опікун чи піклувальник, особа, яка перебуває під опікою або піклуванням згаданого суб'єкта;

[]{#n1102}
державний орган - орган державної влади, в тому числі колегіальний державний орган, інший суб'єкт публічного права, незалежно від наявності статусу юридичної особи, якому згідно із законодавством надані повноваження здійснювати від імені держави владні управлінські функції, юрисдикція якого поширюється на всю територію України або на окрему адміністративно-територіальну одиницю;

[]{#n1101}
{Частину першу статті 1 доповнено новим абзацом згідно із Законом [№ 1975-VIII від 23.03.2017](/go/1975-19) }

[]{#n11}
корупційне правопорушення - діяння, що містить ознаки корупції, вчинене особою, зазначеною у [частині першій](#n25) статті 3 цього Закону, за яке законом встановлено кримінальну, дисциплінарну та/або цивільно-правову відповідальність;

[]{#n12}
корупція - використання особою, зазначеною у [частині першій](#n25) статті 3 цього Закону, наданих їй службових повноважень чи пов'язаних з ними можливостей з метою одержання неправомірної вигоди або прийняття такої вигоди чи прийняття обіцянки/пропозиції такої вигоди для себе чи інших осіб або відповідно обіцянка/пропозиція чи надання неправомірної вигоди особі, зазначеній у частині першій статті 3 цього Закону, або на її вимогу іншим фізичним чи юридичним особам з метою схилити цю особу до протиправного використання наданих їй службових повноважень чи пов'язаних з ними можливостей;

[]{#n13}
неправомірна вигода - грошові кошти або інше майно, переваги, пільги, послуги, нематеріальні активи, будь-які інші вигоди нематеріального чи негрошового характеру, які обіцяють, пропонують, надають або одержують без законних на те підстав;

[]{#n14}
потенційний конфлікт інтересів - наявність у особи приватного інтересу у сфері, в якій вона виконує свої службові чи представницькі повноваження, що може вплинути на об'єктивність чи неупередженість прийняття нею рішень, або на вчинення чи невчинення дій під час виконання зазначених повноважень;

[]{#n15}
подарунок - грошові кошти або інше майно, переваги, пільги, послуги, нематеріальні активи, які надають/одержують безоплатно або за ціною, нижчою мінімальної ринкової;

[]{#n16}
правопорушення, пов'язане з корупцією - діяння, що не містить ознак корупції, але порушує встановлені цим Законом вимоги, заборони та обмеження, вчинене особою, зазначеною у [частині першій](#n25) статті 3 цього Закону, за яке законом встановлено кримінальну, адміністративну, дисциплінарну та/або цивільно-правову відповідальність;

[]{#n17}
приватний інтерес - будь-який майновий чи немайновий інтерес особи, у тому числі зумовлений особистими, сімейними, дружніми чи іншими позаслужбовими стосунками з фізичними чи юридичними особами, у тому числі ті, що виникають у зв'язку з членством або діяльністю в громадських, політичних, релігійних чи інших організаціях;

[]{#n18}
реальний конфлікт інтересів - суперечність між приватним інтересом особи та її службовими чи представницькими повноваженнями, що впливає на об'єктивність або неупередженість прийняття рішень, або на вчинення чи невчинення дій під час виконання зазначених повноважень;

[]{#n991}
спеціально уповноважені суб'єкти у сфері протидії корупції - органи прокуратури, Національної поліції, Національне антикорупційне бюро України, Національне агентство з питань запобігання корупції;

[]{#n992}
{Частину першу статті 1 доповнено новим абзацом згідно із Законом [№ 198-VIII від 12.02.2015](/go/198-19) ; із змінами, внесеними згідно із Законом [№ 766-VIII від 10.11.2015](/go/766-19) }

[]{#n19}
суб'єкти декларування - особи, зазначені у [пункті 1](#n26), підпунктах \"а\" і \"в\" пункту 2, пунктах 4 і 5 частини першої статті 3 цього Закону, інші особи, які зобов'язані подавати декларацію відповідно до цього Закону;

[]{#n1103}
{Абзац п\'ятнадцятий частини першої статті 1 із змінами, внесеними згідно із Законом [№ 1975-VIII від 23.03.2017](/go/1975-19) }

[]{#n20}
члени сім'ї - особи, які перебувають у шлюбі, а також їхні діти, у тому числі повнолітні, батьки, особи, які перебувають під опікою і піклуванням, інші особи, які спільно проживають, пов'язані спільним побутом, мають взаємні права та обов'язки (крім осіб, взаємні права та обов'язки яких не мають характеру сімейних), у тому числі особи, які спільно проживають, але не перебувають у шлюбі;

[]{#n21}
виборні особи - Президент України, народні депутати України, депутати Верховної Ради Автономної Республіки Крим, депутати місцевих рад, сільські, селищні, міські голови.

[]{#n22}
Стаття 2. Законодавство у сфері запобігання корупції

[]{#n23}
1. Відносини, що виникають у сфері запобігання корупції, регулюються [Конституцією України](/go/254%D0%BA/96-%D0%B2%D1%80), міжнародними договорами, згоду на обов'язковість яких надано Верховною Радою України, цим та іншими законами, а також прийнятими на їх виконання іншими нормативно-правовими актами.

[]{#n24}
Стаття 3. Суб'єкти, на яких поширюється дія цього Закону

[]{#n25}
1. Суб'єктами, на яких поширюється дія цього Закону, є:

[]{#n26}
1) особи, уповноважені на виконання функцій держави або місцевого самоврядування:

[]{#n27}
а) Президент України, Голова Верховної Ради України, його Перший заступник та заступник, Прем'єр-міністр України, Перший віце-прем'єр-міністр України, віце-прем'єр-міністри України, міністри, інші керівники центральних органів виконавчої влади, які не входять до складу Кабінету Міністрів України, та їх заступники, Голова Служби безпеки України, Генеральний прокурор, Голова Національного банку України, Голова та інші члени Рахункової палати, Уповноважений Верховної Ради України з прав людини, Уповноважений із захисту державної мови, Голова Верховної Ради Автономної Республіки Крим, Голова Ради міністрів Автономної Республіки Крим;

[]{#n1032}
{Підпункт \"а\" пункту 1 частини першої статті 3 із змінами, внесеними згідно із Законами [№ 576-VIII від 02.07.2015](/go/576-19) , [№ 1798-VIII від 21.12.2016](/go/1798-19) , [№ 2704-VIII від 25.04.2019](/go/2704-19) }

[]{#n28}
б) народні депутати України, депутати Верховної Ради Автономної Республіки Крим, депутати місцевих рад, сільські, селищні, міські голови;

[]{#n29}
в) державні службовці, посадові особи місцевого самоврядування;

[]{#n30}
г) військові посадові особи Збройних Сил України, Державної служби спеціального зв'язку та захисту інформації України та інших утворених відповідно до законів військових формувань, крім військовослужбовців строкової військової служби, курсантів вищих військових навчальних закладів, курсантів вищих навчальних закладів, які мають у своєму складі військові інститути, курсантів факультетів, кафедр та відділень військової підготовки;

[]{#n993}
{Підпункт \"г\" пункту 1 частини першої статті 3 із змінами, внесеними згідно із Законами [№ 198-VIII від 12.02.2015](/go/198-19) , [№ 1975-VIII від 23.03.2017](/go/1975-19) }

[]{#n31}
ґ) судді, судді Конституційного Суду України, Голова, заступник Голови, члени, інспектори Вищої ради правосуддя, посадові особи секретаріату Вищої ради правосуддя, Голова, заступник Голови, члени, інспектори Вищої кваліфікаційної комісії суддів України, посадові особи секретаріату цієї Комісії, посадові особи Державної судової адміністрації України, присяжні (під час виконання ними обов'язків у суді);

[]{#n1087}
{Підпункт \" ґ \" пункту 1 частини першої статті 3 в редакції Закону [№ 1798-VIII від 21.12.2016](/go/1798-19) }

[]{#n32}
д) особи рядового і начальницького складу державної кримінально-виконавчої служби, податкової міліції, особи начальницького складу органів та підрозділів цивільного захисту, Державного бюро розслідувань, Національного антикорупційного бюро України;

[]{#n994}
{Підпункт \"д\" пункту 1 частини першої статті 3 із змінами, внесеними згідно із Законами [№ 198-VIII від 12.02.2015](/go/198-19) , [№ 597-VIII від 14.07.2015](/go/597-19) , [№ 766-VIII від 10.11.2015](/go/766-19) , [№ 794-VIII від 12.11.2015](/go/794-19) }

[]{#n33}
е) посадові та службові особи органів прокуратури, Служби безпеки України, Державного бюро розслідувань, Національного антикорупційного бюро України, дипломатичної служби, державної лісової охорони, державної охорони природно-заповідного фонду, центрального органу виконавчої влади, що забезпечує формування та реалізацію державної податкової політики та державної політики у сфері державної митної справи;

[]{#n1059}
{Підпункт \"е\" пункту 1 частини першої статті 3 із змінами, внесеними згідно із Законом [№ 794-VIII від 12.11.2015](/go/794-19) }

[]{#n34}
є) члени Національного агентства з питань запобігання корупції;

[]{#n35}
ж) члени Центральної виборчої комісії;

[]{#n1054}
з) поліцейські;

[]{#n1053}
{Пункт 1 частини першої статті 3 доповнено новим підпунктом \"з\" згідно із Законом [№ 766-VIII від 10.11.2015](/go/766-19) }

[]{#n36}
и) посадові та службові особи інших державних органів, органів влади Автономної Республіки Крим;

[]{#n1082}
і) члени державних колегіальних органів;

[]{#n1081}
{Пункт 1 частини першої статті 3 доповнено підпунктом \"і\" згідно із Законом [№ 1540-VIII від 22.09.2016](/go/1540-19) }

[]{#n37}
2) особи, які для цілей цього Закону прирівнюються до осіб, уповноважених на виконання функцій держави або місцевого самоврядування:

[]{#n38}
а) посадові особи юридичних осіб публічного права, які не зазначені у пункті 1 частини першої цієї статті, особи, які входять до складу наглядової ради державного банку, державного підприємства або державної організації, що має на меті одержання прибутку;

[]{#n1104}
{Підпункт \"а\" пункту 2 частини першої статті 3 із змінами, внесеними згідно із Законом [№ 1975-VIII від 23.03.2017](/go/1975-19) }

[]{#n39}
б) особи, які не є державними службовцями, посадовими особами місцевого самоврядування, але надають публічні послуги (аудитори, нотаріуси, приватні виконавці, оцінювачі, а також експерти, арбітражні керуючі, незалежні посередники, члени трудового арбітражу, третейські судді під час виконання ними цих функцій, інші особи, визначені законом);

[]{#n1080}
{Підпункт \"б\" пункту 2 частини першої статті 3 із змінами, внесеними згідно із Законом [№ 1403-VIII від 02.06.2016](/go/1403-19) }

[]{#n1061}
в) представники громадських об'єднань, наукових установ, навчальних закладів, експертів відповідної кваліфікації, інші особи, які входять до складу конкурсних комісій, утворених відповідно до [Закону України](/go/889-19) \"Про державну службу\", [Закону України](/go/2493-14) \"Про службу в органах місцевого самоврядування\", Громадської ради доброчесності, утвореної відповідно до [Закону України](/go/1402-19) \"Про судоустрій і статус суддів\", громадських рад, рад громадського контролю, що утворені при державних органах та беруть участь у підготовці рішень з кадрових питань, підготовці, моніторингу, оцінці виконання антикорупційних програм, і при цьому не є особами, зазначеними у [пункті 1](#n26), [підпункті \"а\"](#n38) пункту 2 частини першої цієї статті;

[]{#n1060}
{Пункт 2 частини першої статті 3 доповнено підпунктом \"в\" згідно із Законом [№ 889-VIII від 10.12.2015](/go/889-19) ; із змінами, внесеними згідно із Законом [№ 1975-VIII від 23.03.2017](/go/1975-19) }

[]{#n40}
3) особи, які постійно або тимчасово обіймають посади, пов'язані з виконанням організаційно-розпорядчих чи адміністративно-господарських обов'язків, або спеціально уповноважені на виконання таких обов'язків у юридичних особах приватного права незалежно від організаційно-правової форми, а також інші особи, які не є службовими особами та які виконують роботу або надають послуги відповідно до договору з підприємством, установою, організацією, - у випадках, передбачених цим Законом;

[]{#n995}
{Пункт 3 частини першої статті 3 із змінами, внесеними згідно із Законом [№ 198-VIII від 12.02.2015](/go/198-19) }

[]{#n1106}
4) кандидати у народні депутати України, зареєстровані у порядку, встановленому [Законом України](/go/4061-17) \"Про вибори народних депутатів України\", кандидати на пост Президента України, зареєстровані у порядку, встановленому [Законом України](/go/474-14) \"Про вибори Президента України\", кандидати в депутати Верховної Ради Автономної Республіки Крим, обласних, районних, міських, районних у містах, сільських, селищних рад, кандидати на посади сільських, селищних, міських голів та старост;

[]{#n1111}
{Частину першу статті 3 доповнено пунктом 4 згідно із Законом [№ 1975-VIII від 23.03.2017](/go/1975-19) }

[]{#n1107}
5) {Положення пункту 5 частини першої статті 3 визнано такими, що не відповідають Конституції України (є неконституційними), згідно з Рішенням Конституційного Суду [№ 3-p/2019 від 06.06.2019](/go/v003p710-19) } фізичні особи, які:

[]{#n1108}
отримують кошти, майно в рамках реалізації в Україні програм (проектів) технічної або іншої, в тому числі безповоротної, допомоги у сфері запобігання, протидії корупції (як безпосередньо, так і через третіх осіб або будь-яким іншим способом, передбаченим відповідною програмою (проектом);

[]{#n1109}
систематично, протягом року, виконують роботи, надають послуги щодо імплементації стандартів у сфері антикорупційної політики, моніторингу антикорупційної політики в Україні, підготовки пропозицій з питань формування, реалізації такої політики, - якщо фінансування (оплата) таких робіт, послуг здійснюється безпосередньо або через третіх осіб за рахунок технічної або іншої, в тому числі безповоротної, допомоги у сфері запобігання, протидії корупції;

[]{#n1110}
є керівниками або входять до складу вищого органу управління, інших органів управління громадських об'єднань, інших непідприємницьких товариств, що здійснюють діяльність, пов'язану із запобіганням, протидією корупції, імплементацією стандартів у сфері антикорупційної політики, моніторингом антикорупційної політики в Україні, підготовкою пропозицій з питань формування, реалізації такої політики, та/або беруть участь, залучаються до здійснення заходів, пов'язаних із запобіганням, протидією корупції.

[]{#n1105}
{Частину першу статті 3 доповнено пунктом 5 згідно із Законом [№ 1975-VIII від 23.03.2017](/go/1975-19) }

[]{#n1113}
Примітка. Особи, визначені в [підпункті \"г\"](#n30) частини першої пункту 1 цієї статті, звільняються від обов'язку подання декларації за умови неперебування на інших посадах, визначених у [пункті 1](#n26), [підпункті \"а\"](#n38) пункту 2 частини першої статті 3 цього Закону.

[]{#n1112}
{Статтю 3 доповнено приміткою згідно із Законом [№ 1975-VIII від 23.03.2017](/go/1975-19) }

[]{#n41}
Розділ II\
НАЦІОНАЛЬНЕ АГЕНТСТВО З ПИТАНЬ ЗАПОБІГАННЯ КОРУПЦІЇ

[]{#n42}
Стаття 4. Статус Національного агентства з питань запобігання корупції

[]{#n43}
1. Національне агентство з питань запобігання корупції (далі - Національне агентство) є центральним органом виконавчої влади зі спеціальним статусом, який забезпечує формування та реалізує державну антикорупційну політику.

[]{#n44}
2. Національне агентство, у межах, визначених цим та іншими законами, є відповідальним перед Верховною Радою України і підконтрольним їй та підзвітний Кабінету Міністрів України.

[]{#n45}
3. Національне агентство утворюється Кабінетом Міністрів України відповідно до [Конституції України](/go/254%D0%BA/96-%D0%B2%D1%80), цього та інших законів України.

[]{#n46}
Питання діяльності Національного агентства у Кабінеті Міністрів України представляє Голова Національного агентства.

[]{#n47}
4. Правову основу діяльності Національного агентства становлять [Конституція України](/go/254%D0%BA/96-%D0%B2%D1%80), міжнародні договори, згоду на обов'язковість яких надано Верховною Радою України, цей та інші закони України, а також прийняті відповідно до них інші нормативно-правові акти.

[]{#n48}
[Закон України](/go/3166-17) \"Про центральні органи виконавчої влади\" та інші нормативно-правові акти, що регулюють діяльність органів виконавчої влади, а також [Закон України](/go/3723-12) \"Про державну службу\" застосовуються до Національного агентства, його членів, службовців та працівників його апарату, а також до його повноважень стосовно уповноважених підрозділів в частині, що не суперечить цьому Закону.

[]{#n49}
5. Національне агентство є правомочним з моменту призначення більше половини його загального кількісного складу.

[]{#n50}
Стаття 5. Склад Національного агентства

[]{#n51}
1. Національне агентство є колегіальним органом, до складу якого входить п'ять членів.

[]{#n52}
2. Членом Національного агентства може бути громадянин України, не молодший тридцяти п'яти років, який має вищу освіту, володіє державною мовою та здатний за своїми діловими та моральними якостями, освітнім і професійним рівнем, станом здоров'я виконувати відповідні службові обов'язки.

[]{#n53}
3. Члени Національного агентства призначаються на посаду Кабінетом Міністрів України строком на чотири роки за результатами конкурсу. Одна і та сама особа не може обіймати цю посаду понад два строки підряд.

[]{#n54}
Прем'єр-міністр України вносить для призначення Кабінетом Міністрів України на посади членів Національного агентства кандидатів, відібраних конкурсною комісією, склад якої затверджує Кабінет Міністрів України та яка здійснює організацію та проведення конкурсу.

[]{#n55}
4. До складу конкурсної комісії входять:

[]{#n56}
1) особа, визначена Верховною Радою України за поданням комітету Верховної Ради України, до предмету відання якого належать питання боротьби з організованою злочинністю і корупцією;

[]{#n57}
2) особа, визначена Президентом України;

[]{#n58}
3) особа, визначена Кабінетом Міністрів України;

[]{#n59}
4) керівник спеціально уповноваженого центрального органу виконавчої влади з питань державної служби;

[]{#n60}
5) чотири особи, запропоновані громадськими об'єднаннями, що мають досвід роботи у сфері запобігання корупції, які відбираються в порядку, визначеному Положенням про конкурс.

[]{#n61}
5. Рішення конкурсної комісії вважається прийнятим, якщо за нього на засіданні конкурсної комісії проголосували не менше шести членів конкурсної комісії.

[]{#n62}
[Положення](/go/170-2015-%D0%BF) про конкурс та [Регламент](/go/170-2015-%D0%BF) роботи конкурсної комісії затверджуються Кабінетом Міністрів України. Роботу конкурсної комісії забезпечує Секретаріат Кабінету Міністрів України.

[]{#n63}
Засідання конкурсної комісії відкриті для представників засобів масової інформації та журналістів. Секретаріатом Кабінету Міністрів України забезпечується відео- та аудіофіксація і трансляція у режимі реального часу відповідної відео- та аудіоінформації із засідань конкурсної комісії на офіційному веб-сайті Кабінету Міністрів України.

[]{#n64}
Інформація про час та місце проведення засідання конкурсної комісії оприлюднюється на офіційному веб-сайті Кабінету Міністрів України не пізніше ніж за 48 годин до його початку.

[]{#n65}
6. Конкурсна комісія:

[]{#n66}
1) розглядає документи, подані кандидатами на посади членів Національного агентства, відбирає із загального числа кандидатів, які, згідно з обґрунтованим рішенням конкурсної комісії, мають найкращі професійний досвід, знання і якості для виконання службових обов'язків членів Національного агентства;

[]{#n67}
2) оприлюднює на офіційному веб-сайті Кабінету Міністрів України інформацію про кандидатів, які подали заяву на участь у конкурсі, а також інформацію про кандидатів, які були відібрані для проходження співбесіди з конкурсною комісією, та про кандидата, відібраного конкурсною комісією для призначення на посаду члена Національного агентства;

[]{#n68}
3) проводить на своєму засіданні співбесіду з відібраними кандидатами, відбирає шляхом відкритого голосування з числа кандидатів, які пройшли співбесіду, на кожну вакантну посаду одного кандидата, що відповідає вимогам, які ставляться до члена Національного агентства, та, згідно з обґрунтованим рішенням конкурсної комісії, має найкращі професійний досвід, знання і якості для виконання службових обов'язків члена Національного агентства.

[]{#n69}
7. Не пізніше ніж за два місяці до завершення строку повноважень члена Національного агентства або упродовж 14 днів з дня дострокового припинення його повноважень Кабінет Міністрів України розміщує оголошення про умови та строки проведення конкурсу в загальнодержавних друкованих засобах масової інформації та на офіційному веб-сайті Кабінету Міністрів України.

[]{#n70}
8. Особа, яка претендує на участь у конкурсі, подає у зазначений в оголошенні строк такі документи:

[]{#n71}
1) заяву про участь у конкурсі з наданням згоди на проведення спеціальної перевірки відповідно до цього Закону та на обробку персональних даних відповідно до [Закону України](/go/2297-17) \"Про захист персональних даних\";

[]{#n72}
2) автобіографію, що повинна містити: прізвище (усі прізвища у разі зміни), власне ім'я (усі власні імена, в тому числі у разі зміни) та по батькові (за наявності), число, місяць, рік і місце народження, громадянство, відомості про освіту, трудову діяльність, посаду (заняття), місце роботи, громадську роботу (у тому числі на виборних посадах), членство у політичних партіях, у тому числі в минулому, наявність трудових або будь-яких інших договірних відносин з політичною партією упродовж року, що передує поданню заяви (незалежно від тривалості), контактний номер телефону та адресу електронної пошти, відомості про наявність чи відсутність судимості;

[]{#n73}
3) декларацію особи, уповноваженої на виконання функцій держави або місцевого самоврядування, за рік, що передує року, у якому було оприлюднено оголошення про конкурс;

[]{#n1141}
3 - 1 ) заяву про відсутність заборгованості зі сплати аліментів на утримання дитини, сукупний розмір якої перевищує суму відповідних платежів за шість місяців з дня пред'явлення виконавчого документа до примусового виконання;

[]{#n1140}
{Частину восьму статті 5 доповнено пунктом 3 - 1 згідно із Законом [№ 2475-VIII від 03.07.2018](/go/2475-19) }

[]{#n74}
4) інші документи, подання яких передбачене цим Законом для проведення спеціальної перевірки.

[]{#n75}
Відомості з поданих відповідно до цієї частини документів підлягають оприлюдненню упродовж трьох робочих днів після закінчення строку подання заяв на конкурс на офіційному веб-сайті Кабінету Міністрів України, крім відомостей, які відповідно до цього Закону віднесені до інформації з обмеженим доступом, та відомостей про контактний номер телефону, адресу електронної пошти кандидата.

[]{#n76}
9. Не може бути призначена на посаду члена Національного агентства особа, яка:

[]{#n77}
1) за рішенням суду визнана недієздатною або дієздатність якої обмежена;

[]{#n78}
2) має судимість за вчинення злочину, якщо така судимість не погашена або не знята в установленому законом порядку (крім реабілітованої особи);

[]{#n79}
3) притягалася на підставі обвинувального вироку, який набрав законної сили, до кримінальної відповідальності за вчинення корупційного правопорушення або правопорушення, пов'язаного з корупцією;

[]{#n80}
4) яка не є громадянином України або набула громадянство чи підданство іншої держави;

[]{#n81}
5) не пройшла спеціальну перевірку або не надала згоди на її проведення;

[]{#n82}
6) не подала відповідно до цього Закону декларацію особи, уповноваженої на виконання функцій держави або місцевого самоврядування за минулий рік;

[]{#n83}
7) впродовж одного року до подання заяви на участь у конкурсі на заміщення цієї посади, незалежно від тривалості, входила до складу керівних органів політичної партії;

[]{#n1143}
8) має заборгованість зі сплати аліментів на утримання дитини, сукупний розмір якої перевищує суму відповідних платежів за шість місяців з дня пред'явлення виконавчого документа до примусового виконання.

[]{#n1142}
{Частину дев\'яту статті 5 доповнено пунктом 8 згідно із Законом [№ 2475-VIII від 03.07.2018](/go/2475-19) }

[]{#n84}
10. Повноваження члена Національного агентства припиняються Кабінетом Міністрів України достроково у випадку:

[]{#n85}
1) призначення чи обрання на іншу посаду за його згодою;

[]{#n86}
2) досягнення шістдесяти п'яти років;

[]{#n87}
3) неможливості виконувати свої повноваження за станом здоров'я відповідно до висновку медичної комісії, що створюється спеціально уповноваженим центральним органом виконавчої влади, що реалізує державну політику у сфері охорони здоров'я;

[]{#n88}
4) набрання законної сили рішенням суду про визнання його недієздатним або обмеження його цивільної дієздатності, визнання його безвісно відсутнім чи оголошення його померлим;

[]{#n89}
5) набрання законної сили обвинувальним вироком суду щодо нього;

[]{#n90}
6) припинення ним громадянства України або виїзду на постійне проживання за межі України;

[]{#n91}
7) подання заяви про звільнення з посади за власним бажанням, відставки;

[]{#n92}
8) відмови від прийняття присяги державного службовця;

[]{#n93}
9) смерті;

[]{#n94}
10) набрання законної сили рішенням суду, яким встановлено систематичне порушення вимог цього Закону, якщо відповідні порушення не містять ознак злочину;

[]{#n1145}
11) наявності заборгованості зі сплати аліментів на утримання дитини, сукупний розмір якої перевищує суму відповідних платежів за дванадцять місяців з дня пред'явлення виконавчого документа до примусового виконання.

[]{#n1144}
{Частину десяту статті 5 доповнено пунктом 11 згідно із Законом [№ 2475-VIII від 03.07.2018](/go/2475-19) }

[]{#n95}
11. Член Національного агентства, строк повноважень якого закінчився, здійснює повноваження до його звільнення з посади Кабінетом Міністрів України.

[]{#n96}
Стаття 6. Голова та заступник Голови Національного агентства

[]{#n97}
1. Голова Національного агентства обирається агентством строком на два роки з числа його членів. Одна й та сама особа не може обіймати цю посаду два строки підряд.

[]{#n98}
2. Голова Національного агентства:

[]{#n99}
1) організовує роботу Національного агентства, скликає та проводить його засідання, підписує протоколи засідань та рішення Національного агентства, забезпечує їх оприлюднення на офіційному веб-сайті Національного агентства, організовує підготовку проекту порядку денного засідань Національного агентства, який вносить на його розгляд;

[]{#n100}
2) координує роботу членів Національного агентства, контролює роботу працівників його апарату;

[]{#n101}
3) призначає на посади та звільняє з посад у порядку, передбаченому законодавством про державну службу, службовців апарату Національного агентства, крім керівника апарату та його заступників;

[]{#n102}
4) приймає на роботу та звільняє з роботи у порядку, передбаченому законодавством про працю, працівників апарату Національного агентства;

[]{#n103}
5) присвоює службовцям Національного агентства ранги державних службовців, вживає заходів заохочення, притягнення службовців апарату Національного агентства до дисциплінарної відповідальності;

[]{#n104}
6) приймає в установленому порядку рішення про розподіл бюджетних коштів, розпорядником яких є Національне агентство;

[]{#n105}
7) затверджує штатний розпис та кошторис Національного агентства;

[]{#n106}
8) представляє Національне агентство у відносинах з судами, іншими органами, підприємствами, установами і організаціями в Україні та за її межами, громадськістю;

[]{#n107}
9) скликає та проводить наради з питань, що належать до його компетенції;

[]{#n108}
10) у межах повноважень видає накази та доручення;

[]{#n109}
11) має право бути присутнім на засіданнях Верховної Ради України, її комітетів, постійних, тимчасових спеціальних та тимчасових слідчих комісій, а також брати участь з правом дорадчого голосу у засіданнях Кабінету Міністрів України, інших державних органів та органів місцевого самоврядування при розгляді питань, пов'язаних з формуванням та реалізацією антикорупційної політики;

[]{#n110}
12) здійснює передбачені цим Законом повноваження члена Національного агентства;

[]{#n111}
13) здійснює інші повноваження відповідно до цього та інших законів.

[]{#n112}
3. Повноваження Голови Національного агентства припиняються в разі:

[]{#n113}
1) дострокового припинення його повноважень члена Національного агентства у випадках, передбачених [частиною десятою](#n84) статті 5 цього Закону;

[]{#n114}
2) подання заяви про звільнення з посади Голови Національного агентства за власним бажанням без припинення повноважень члена Національного агентства.

[]{#n115}
4. Національне агентство обирає з числа його членів заступника Голови Національного агентства, який виконує обов'язки Голови Національного агентства в період його відсутності.

[]{#n116}
Стаття 7. Повноваження членів Національного агентства

[]{#n117}
1. Член Національного агентства:

[]{#n118}
1) готує питання на розгляд Національного агентства, бере участь у його засіданнях та голосуванні без права утримання;

[]{#n119}
2) забезпечує в межах компетенції виконання рішення Національного агентства;

[]{#n120}
3) здійснює повноваження та координує роботу структурних підрозділів апарату Національного агентства відповідно до визначеного Національним агентством розподілу функціональних обов'язків;

[]{#n121}
4) за дорученням Національного агентства представляє Національне агентство у відносинах з органами державної влади, органами місцевого самоврядування, громадськими об'єднаннями, фізичними та юридичними особами в Україні та за кордоном.

[]{#n122}
2. Член Національного агентства при здійсненні своїх повноважень має право:

[]{#n123}
1) ознайомлюватися з документами, які знаходяться у Національного агентства;

[]{#n124}
2) пропонувати для включення до порядку денного засідання Національного агентства питання, що належать до його компетенції;

[]{#n125}
3) виступати на засіданнях Національного агентства, вносити пропозиції щодо питань, які розглядаються, ініціювати проведення по них голосування;

[]{#n126}
4) на підставі доручення Національного агентства проводити перевірки з питань, які віднесено цим Законом до повноважень Національного агентства;

[]{#n127}
5) бути присутнім на засіданнях Верховної Ради України, її комітетів, тимчасових спеціальних та тимчасових слідчих комісій, а також на засіданнях, що проводяться Кабінетом Міністрів України, у міністерствах та інших органах державної влади та органах місцевого самоврядування, стосовно розгляду питань, пов'язаних з формуванням та реалізацією антикорупційної політики;

[]{#n128}
6) у разі незгоди з рішенням, прийнятим Національним агентством, у письмовій формі викласти свою окрему думку, яка додається до протоколу засідання Національного агентства;

[]{#n129}
7) бути присутнім на заходах, що проводяться Національним агентством.

[]{#n130}
Стаття 8. Організація діяльності Національного агентства

[]{#n131}
1. Основною формою роботи Національного агентства є засідання, що проводяться не рідше одного разу на тиждень. Порядок денний засідань затверджується Національним агентством.

[]{#n132}
Рішення Національного агентства приймаються більшістю голосів від його загального складу.

[]{#n133}
Регламент Національного агентства, а також розподіл функціональних обов'язків між заступником Голови та членами Національного агентства за відповідними напрямами щодо виконання покладених на нього функцій затверджуються рішенням Національного агентства.

[]{#n134}
2. Організаційне, інформаційно-довідкове та інше забезпечення діяльності Національного агентства здійснює його апарат.

[]{#n135}
Положення про апарат Національного агентства і його структура, а також положення про самостійні структурні підрозділи апарату затверджуються Національним агентством. Гранична чисельність працівників апарату Національного агентства затверджується Кабінетом Міністрів України за поданням Голови Національного агентства.

[]{#n136}
Керівник апарату та його заступники призначаються та звільняються Національним агентством.

[]{#n137}
3. Рішенням Кабінету Міністрів України за поданням Національного агентства можуть створюватися територіальні органи Національного агентства, територія діяльності яких може не збігатися з адміністративно-територіальним поділом.

[]{#n138}
Керівники територіальних органів Національного агентства (у разі їх створення) призначаються та звільняються рішенням Національного агентства.

[]{#n139}
4. Працівники апарату Національного агентства та його територіальних органів (у разі їх створення) регулярно, але не рідше одного разу на два роки, проходять обов'язкове підвищення кваліфікації.

[]{#n140}
Стаття 9. Гарантії незалежності Національного агентства

[]{#n141}
1. Незалежність Національного агентства від впливу чи втручання у його діяльність гарантується:

[]{#n142}
1) спеціальним статусом Національного агентства;

[]{#n143}
2) особливим порядком відбору, призначення та припинення повноважень членів Національного агентства;

[]{#n144}
3) особливим, встановленим законом порядком фінансування та матеріально-технічного забезпечення Національного агентства;

[]{#n145}
4) належними умовами оплати праці членів та службовців апарату Національного агентства, визначеними цим та іншими законами;

[]{#n146}
5) прозорістю його діяльності;

[]{#n147}
6) в інший спосіб, визначений цим Законом.

[]{#n148}
2. Члени та службовці апарату Національного агентства під час виконання покладених на них обов'язків є представниками влади, діють від імені держави і перебувають під її захистом.

[]{#n149}
3. Використання Національного агентства в партійних, групових чи приватних інтересах не допускається. Діяльність політичних партій в Національному агентстві забороняється.

[]{#n150}
4. Забороняється втручання державних органів, органів влади Автономної Республіки Крим, органів місцевого самоврядування, їхніх посадових і службових осіб, політичних партій, громадських об'єднань, інших осіб в діяльність Національного агентства з виконання покладених на нього обов'язків.

[]{#n151}
5. Повідомлення про підозру у вчиненні кримінального правопорушення члену Національного агентства може бути здійснено лише Генеральним прокурором (виконувачем обов'язків Генерального прокурора).

[]{#n1088}
{Абзац перший частини п\'ятої статті 9 із змінами, внесеними згідно із Законом [№ 1798-VIII від 21.12.2016](/go/1798-19) }

[]{#n152}
З клопотанням про відсторонення від посади члена Національного агентства, який підозрюється або обвинувачується у вчиненні злочину, має право звернутися у встановленому законом порядку Генеральний прокурор або його заступник.

[]{#n1093}
{Абзац другий частини п\'ятої статті 9 із змінами, внесеними згідно із Законом [№ 1798-VIII від 21.12.2016](/go/1798-19) }

[]{#n153}
6. Члени та службовці апарату Національного агентства, їх близькі особи та майно перебувають під захистом держави. У разі надходження відповідної заяви від члена Національного агентства органи Національної поліції вживають необхідних заходів для забезпечення безпеки члена Національного агентства, його близьких осіб, збереження їхнього майна.

[]{#n1055}
{Частина шоста статті 9 із змінами, внесеними згідно із Законом [№ 766-VIII від 10.11.2015](/go/766-19) }

[]{#n154}
7. Посягання на життя і здоров'я члена чи службовця апарату Національного агентства, його близьких осіб, знищення чи пошкодження їх майна, погроза їм вбивством, насильством чи пошкодженням майна тягнуть за собою відповідальність, встановлену законом.

[]{#n155}
8. Член Національного агентства має право на забезпечення засобами захисту, які надаються йому органами Національної поліції.

[]{#n1056}
{Частина восьма статті 9 із змінами, внесеними згідно із Законом [№ 766-VIII від 10.11.2015](/go/766-19) }

[]{#n156}
Стаття 10. Правовий статус членів, працівників апарату та територіальних органів Національного агентства

[]{#n157}
1. Члени Національного агентства є державними службовцями.

[]{#n158}
2. Працівниками апарату Національного агентства та його територіальних органів є державні службовці, а також інші працівники, які виконують допоміжні функції.

[]{#n159}
Стаття 11. Повноваження Національного агентства

[]{#n160}
1. До повноважень Національного агентства належать:

[]{#n161}
1) проведення аналізу:

[]{#n162}
стану запобігання та протидії корупції в Україні, діяльності державних органів, органів влади Автономної Республіки Крим та органів місцевого самоврядування у сфері запобігання та протидії корупції;

[]{#n163}
статистичних даних, результатів досліджень та іншої інформації стосовно ситуації щодо корупції;

[]{#n164}
2) розроблення проектів Антикорупційної стратегії та державної програми з її виконання, здійснення моніторингу, координації та оцінки ефективності виконання Антикорупційної стратегії;

[]{#n165}
3) підготовка та подання в установленому законом порядку до Кабінету Міністрів України проекту національної доповіді щодо реалізації засад антикорупційної політики;

[]{#n166}
4) формування та реалізація антикорупційної політики, розроблення проектів нормативно-правових актів з цих питань;

[]{#n167}
5) організація проведення досліджень з питань вивчення ситуації щодо корупції;

[]{#n168}
6) здійснення моніторингу та контролю за виконанням актів законодавства з питань етичної поведінки, запобігання та врегулювання конфлікту інтересів у діяльності осіб, уповноважених на виконання функцій держави або місцевого самоврядування, та прирівняних до них осіб;

[]{#n169}
7) координація та надання методичної допомоги щодо виявлення державними органами, органами влади Автономної Республіки Крим, органами місцевого самоврядування корупціогенних ризиків у своїй діяльності та реалізації ними заходів щодо їх усунення, у тому числі підготовки та виконання антикорупційних програм;

[]{#n170}
8) здійснення в порядку, визначеному цим Законом, контролю та перевірки декларацій осіб, уповноважених на виконання функцій держави або місцевого самоврядування, зберігання та оприлюднення таких декларацій, проведення моніторингу способу життя осіб, уповноважених на виконання функцій держави або місцевого самоврядування;

[]{#n1049}
8 - 1 ) здійснення у порядку та в межах, визначених законом, державного контролю за дотриманням встановлених законом обмежень щодо фінансування політичних партій, законним та цільовим використанням політичними партіями коштів, виділених з державного бюджету на фінансування їхньої статутної діяльності, своєчасністю подання звітів партій про майно, доходи, витрати і зобов'язання фінансового характеру, звітів про надходження і використання коштів виборчих фондів на загальнодержавних та місцевих виборах, повнотою таких звітів, звіту зовнішнього незалежного фінансового аудиту діяльності партій, відповідністю їх оформлення встановленим вимогам, достовірністю включених до них відомостей;

[]{#n1051}
{Частину першу статті 11 доповнено пунктом 8 - 1 згідно із Законом [№ 731-VIII від 08.10.2015](/go/731-19) }

[]{#n1050}
8 - 2 ) затвердження розподілу коштів, виділених з державного бюджету на фінансування статутної діяльності політичних партій, відповідно до закону;

[]{#n1048}
{Частину першу статті 11 доповнено пунктом 8 - 2 згідно із Законом [№ 731-VIII від 08.10.2015](/go/731-19) }

[]{#n171}
9) забезпечення ведення Єдиного державного реєстру декларацій осіб, уповноважених на виконання функцій держави або місцевого самоврядування, та Єдиного державного реєстру осіб, які вчинили корупційні або пов'язані з корупцією правопорушення;

[]{#n172}
{Пункт 10 частини першої статті 11 виключено на підставі Закону [№ 889-VIII від 10.12.2015](/go/889-19) }

[]{#n173}
11) координація в межах компетенції, методичне забезпечення та здійснення аналізу ефективності діяльності уповноважених підрозділів (уповноважених осіб) з питань запобігання та виявлення корупції;

[]{#n174}
12) [погодження антикорупційних програм](/go/z0087-18) державних органів, органів влади Автономної Республіки Крим, органів місцевого самоврядування, розробка типової антикорупційної програми юридичної особи;

[]{#n175}
13) здійснення співпраці із особами, які добросовісно повідомляють про можливі факти корупційних або пов'язаних з корупцією правопорушень, інших порушень цього Закону (викривачі), вжиття заходів щодо їх правового та іншого захисту, притягнення до відповідальності осіб, винних у порушенні їх прав, у зв'язку з таким інформуванням;

[]{#n176}
14) організація підготовки, перепідготовки і підвищення кваліфікації з питань, пов'язаних із запобіганням корупції, працівників державних органів, органів влади Автономної Республіки Крим, посадових осіб місцевого самоврядування (крім підвищення кваліфікації державних службовців і посадових осіб місцевого самоврядування);

[]{#n1062}
{Пункт 14 частини першої статті 11 із змінами, внесеними згідно із Законом [№ 889-VIII від 10.12.2015](/go/889-19) }

[]{#n177}
15) надання роз'яснень, методичної та консультаційної допомоги з питань застосування актів законодавства з питань етичної поведінки, запобігання та врегулювання конфлікту інтересів у діяльності осіб, уповноважених на виконання функцій держави або місцевого самоврядування, та прирівняних до них осіб;

[]{#n178}
16) інформування громадськості про здійснювані Національним агентством заходи щодо запобігання корупції, реалізація заходів, спрямованих на формування у свідомості громадян негативного ставлення до корупції;

[]{#n179}
17) залучення громадськості до формування, реалізації та моніторингу антикорупційної політики;

[]{#n180}
18) координація виконання міжнародних зобов'язань у сфері формування та реалізації антикорупційної політики, співпраця з державними органами, неурядовими організаціями іноземних держав та міжнародними організаціями в межах своєї компетенції;

[]{#n181}
19) обмін інформацією з компетентними органами іноземних держав та міжнародними організаціями;

[]{#n182}
20) інші повноваження, визначені законом.

[]{#n183}
Стаття 12. Права Національного агентства

[]{#n184}
1. Національне агентство з метою виконання покладених на нього повноважень має такі права:

[]{#n185}
1) одержувати в установленому законом порядку за письмовими запитами від державних органів, органів влади Автономної Республіки Крим, органів місцевого самоврядування, суб'єктів господарювання незалежно від форми власності та їх посадових осіб, громадян та їх об'єднань інформацію, необхідну для виконання покладених на нього завдань;

[]{#n186}
2) мати прямий доступ до інформаційних баз даних державних органів, органів влади Автономної Республіки Крим, органів місцевого самоврядування, користуватися державними, у тому числі урядовими системами зв'язку і комунікацій, мережами спеціального зв'язку та іншими технічними засобами;

[]{#n187}
3) залучати у встановленому порядку до виконання окремих робіт, участі у вивченні окремих питань науковців, у тому числі на договірній основі, працівників державних органів, органів влади Автономної Республіки Крим, органів місцевого самоврядування;

[]{#n188}
4) створювати комісії та робочі групи, організовувати конференції, семінари і наради з питань запобігання і протидії корупції;

[]{#n189}
5) приймати з питань, що належать до його компетенції, обов'язкові для виконання нормативно-правові акти;

[]{#n190}
6) отримувати заяви фізичних та юридичних осіб про порушення вимог цього Закону, проводити за власною ініціативою перевірку можливих фактів порушення вимог цього Закону;

[]{#n191}
7) проводити перевірки організації роботи із запобігання і виявлення корупції в державних органах, органах влади Автономної Республіки Крим, органах місцевого самоврядування, зокрема щодо підготовки та виконання антикорупційних програм;

[]{#n192}
8) вносити [приписи](/go/z1019-16) про порушення вимог законодавства щодо етичної поведінки, запобігання та врегулювання конфлікту інтересів, інших вимог та обмежень, передбачених цим Законом;

[]{#n193}
9) отримувати від осіб, уповноважених на виконання функцій держави або місцевого самоврядування, письмові пояснення з приводу обставин, що можуть свідчити про порушення правил етичної поведінки, запобігання та врегулювання конфлікту інтересів, інших вимог та обмежень, передбачених цим Законом, щодо достовірності відомостей, зазначених у деклараціях осіб, уповноважених на виконання функцій держави або місцевого самоврядування;

[]{#n194}
10) звертатися до суду із позовами (заявами) щодо визнання незаконними нормативно-правових актів, індивідуальних рішень, виданих (прийнятих) з порушенням встановлених цим Законом вимог та обмежень, визнання недійсними правочинів, укладених внаслідок вчинення корупційного або пов'язаного з корупцією правопорушення;

[]{#n195}
11) затверджувати [методологію оцінювання корупційних ризиків у діяльності органів влади](/go/z1718-16), проводити аналіз антикорупційних програм органів влади та надавати обов'язкові для розгляду пропозиції до таких програм;

[]{#n196}
12) ініціювати проведення службового розслідування, вжиття заходів щодо притягнення до відповідальності осіб, винних у вчиненні корупційних або пов'язаних з корупцією правопорушень, надсилати до інших спеціально уповноважених суб'єктів у сфері протидії корупції матеріали, що свідчать про факти таких правопорушень;

[]{#n996}
{Пункт 12 частини першої статті 12 із змінами, внесеними згідно із Законом [№ 198-VIII від 12.02.2015](/go/198-19) }

[]{#n997}
12 - 1 ) складати [протоколи](/go/z1019-16) про адміністративні правопорушення, віднесені законом до компетенції Національного агентства, застосовувати передбачені законом заходи забезпечення провадження у справах про адміністративні правопорушення;

[]{#n998}
{Частину першу статті 12 доповнено пунктом 12 - 1 згідно із Законом [№ 198-VIII від 12.02.2015](/go/198-19) }

[]{#n197}
13) інші права, передбачені законом.

[]{#n198}
2. У випадках виявлення порушення вимог цього Закону щодо етичної поведінки, запобігання та врегулювання конфлікту інтересів у діяльності осіб, уповноважених на виконання функцій держави або місцевого самоврядування, та прирівняних до них осіб або іншого порушення цього Закону Національне агентство вносить керівнику відповідного органу, підприємства, установи, організації припис щодо усунення порушень законодавства, проведення службового розслідування, притягнення винної особи до встановленої законом відповідальності.

[]{#n199}
[Припис](/go/z1019-16) Національного агентства є обов'язковим для виконання. Про результати виконання припису Національного агентства посадова особа, якій його адресовано, інформує Національне агентство упродовж десяти робочих днів з дня одержання припису.

[]{#n200}
3. У разі виявлення ознак адміністративного правопорушення, пов'язаного з корупцією, уповноважені особи Національного агентства складають протокол про таке правопорушення, який направляється до суду згідно з рішенням Національного агентства. У разі виявлення ознак іншого корупційного або пов'язаного з корупцією правопорушення, Національне агентство затверджує обґрунтований висновок та надсилає його іншим спеціально уповноваженим суб'єктам у сфері протидії корупції. Висновок Національного агентства є обов'язковим для розгляду, про результати якого воно повідомляється не пізніше п'яти днів після отримання повідомлення про вчинене правопорушення.

[]{#n999}
{Частина третя статті 12в редакції Закону [№ 198-VIII від 12.02.2015](/go/198-19) }

[]{#n201}
4. Державні органи, органи влади Автономної Республіки Крим, органи місцевого самоврядування, фізичні та юридичні особи зобов'язані надавати запитувані Національним агентством документи чи інформацію упродовж десяти робочих днів з дня одержання запиту.

[]{#n202}
5. Нормативно-правові акти Національного агентства підлягають державній реєстрації Міністерством юстиції України та включаються до Єдиного державного реєстру нормативно-правових актів.

[]{#n203}
Нормативно-правові акти Національного агентства після включення до Єдиного державного реєстру нормативно-правових актів опубліковуються державною мовою в офіційних друкованих виданнях.

[]{#n204}
Нормативно-правові акти Національного агентства, які пройшли державну реєстрацію, набирають чинності з дня офіційного опублікування, якщо інше не передбачено самими актами, але не раніше дня офіційного опублікування.

[]{#n205}
Стаття 13. Уповноважені особи Національного агентства

[]{#n206}
1. Уповноваженими особами Національного агентства є Голова та члени Національного агентства, а також уповноважені Національним агентством посадові особи.

[]{#n207}
2. Уповноважені особи Національного агентства мають право:

[]{#n208}
безперешкодно входити до приміщень державних органів, органів влади Автономної Республіки Крим, органів місцевого самоврядування за службовим посвідченням та мати доступ до документів та інших матеріалів, необхідних для проведення перевірки;

[]{#n209}
вимагати необхідні документи та іншу інформацію у зв'язку з реалізацією своїх повноважень з урахуванням обмежень, встановлених законом;

[]{#n210}
отримувати в межах своєї компетенції письмові пояснення від посадових осіб та службових осіб державних органів, органів влади Автономної Республіки Крим, органів місцевого самоврядування;

[]{#n211}
відповідно до розподілу обов'язків складати протоколи про адміністративні правопорушення у справах, що належать до компетенції Національного агентства;

[]{#n212}
представляти Національне агентство в судах у порядку, встановленому законом.

[]{#n213}
3. Без згоди Національного агентства його уповноважені особи не можуть входити до складу комісій, комітетів та інших органів, що формуються органами державної влади, органами місцевого самоврядування.

[]{#n214}
4. Голові та членам Національного агентства, посадовим і службовим особам його апарату забороняється розголошувати інформацію з обмеженим доступом, отриману у зв'язку із виконанням ними службових обов'язків, крім випадків, встановлених законом.

[]{#n215}
Стаття 14. Контроль за діяльністю Національного агентства

[]{#n216}
1. Контроль за витрачанням Національним агентством коштів здійснюється Рахунковою палатою шляхом проведення аудиту один раз на два роки.

[]{#n217}
2. Громадський контроль за діяльністю Національного агентства забезпечується через Громадську раду при Національному агентстві, яка утворюється та формується Кабінетом Міністрів України з 15 осіб на підставі результатів конкурсу.

[]{#n218}
[Порядок](/go/140-2015-%D0%BF) організації та проведення конкурсу з формування Громадської ради при Національному агентстві визначається Кабінетом Міністрів України.

[]{#n219}
3. Громадська рада при Національному агентстві заслуховує інформацію про діяльність, виконання планів і завдань Національного агентства, затверджує щорічні звіти про діяльність Національного агентства, надає висновки за результатами експертизи проектів актів Національного агентства, делегує для участі в засіданнях Національного агентства свого представника з правом дорадчого голосу.

[]{#n220}
4. Національне агентство готує щорічні звіти про свою діяльність, які після затвердження Громадською радою при Національному агентстві оприлюднюються на його офіційному веб-сайті.

[]{#n221}
Стаття 15. Соціальний захист членів та працівників апарату Національного агентства

[]{#n222}
1. Члени та працівники апарату Національного агентства підлягають загальнообов'язковому державному соціальному страхуванню відповідно до законодавства про загальнообов'язкове державне соціальне страхування.

[]{#n990}
{Частина перша статті 15 в редакції Закону [№ 77-VIII від 28.12.2014](/go/77-19) }

[]{#n223}
2. У разі загибелі (смерті) члена Національного агентства під час виконання службових обов'язків сім'ї загиблого (померлого), а у разі її відсутності його батькам та утриманцям виплачується одноразова грошова допомога в розмірі десятирічного розміру оплати праці загиблого (померлого) за останньою посадою, яку він займав, в порядку та на умовах, визначених Кабінетом Міністрів України. За сім'єю загиблого (померлого) зберігається право на забезпечення житлом.

[]{#n224}
{Частину третю статті 15 виключено на підставі Закону [№ 77-VIII від 28.12.2014](/go/77-19) }

[]{#n225}
4. Шкода, завдана майну члена або працівника апарату Національного агентства чи майну його близьких родичів у зв'язку з виконанням службових обов'язків, відшкодовується в повному обсязі за рахунок коштів Державного бюджету України з наступним стягненням цієї суми з винуватих осіб у порядку, встановленому законом.

[]{#n226}
Стаття 16. Оплата праці членів та працівників апарату Національного агентства

[]{#n227}
1. Заробітна плата членів та працівників апарату Національного агентства повинна забезпечувати достатні матеріальні умови для належного виконання ними службових обов'язків з урахуванням характеру, інтенсивності та небезпечності роботи, забезпечувати набір і закріплення в штаті апарату Національного агентства кваліфікованих кадрів, стимулювати досягнення високих результатів у службовій діяльності, компенсувати інтелектуальні затрати працівників.

[]{#n228}
2. Заробітна плата членів та службовців апарату Національного агентства складається з посадового окладу, надбавки за вислугу років, доплати за ранг, премії та інших надбавок, встановлених законодавством про державну службу.

[]{#n229}
Посадовий оклад члена Національного агентства становить 19,5 прожиткового мінімуму для працездатних осіб, встановленого на 1 січня календарного року. Посадовий оклад Голови Національного агентства встановлюється пропорційно до посадового окладу члена Національного агентства з коефіцієнтом 1,3. Посадовий оклад службовця апарату Національного агентства встановлюється на рівні відповідних категорій посад Секретаріату Кабінету Міністрів України.

[]{#n1083}
{Абзац другий частини другої статті 20 із змінами, внесеними згідно із Законом [№ 1774-VIII від 06.12.2016](/go/1774-19) }

[]{#n230}
3. Надбавки за вислугу років та доплати за ранг, премії та інші надбавки членам та державним службовцям Національного агентства виплачуються відповідно до [Закону України](/go/3723-12) \"Про державну службу\".

[]{#n231}
Стаття 17. Фінансове та матеріально-технічне забезпечення Національного агентства

[]{#n232}
1. Фінансове забезпечення Національного агентства здійснюється за рахунок коштів Державного бюджету України. Фінансування Національного агентства за рахунок будь-яких інших джерел забороняється, крім випадків, передбачених міжнародними договорами, згоду на обов'язковість яких надано Верховною Радою України, або проектами міжнародної технічної допомоги.

[]{#n233}
2. У Державному бюджеті України видатки на фінансування Національного агентства визначаються окремим рядком на рівні, що забезпечує належне виконання повноважень Національного агентства.

[]{#n234}
Голова Національного агентства представляє позицію Національного агентства з питань його фінансування на засіданнях Кабінету Міністрів України, комітетів або на пленарних засіданнях Верховної Ради України.

[]{#n235}
3. Національне агентство є головним розпорядником коштів Державного бюджету України, що виділяються на його фінансування.

[]{#n236}
Видатки на діяльність Національного агентства передбачають кошти на проведення досліджень з питань вивчення ситуації щодо корупції, інформаційних кампаній та навчання з питань запобігання і протидії корупції.

[]{#n237}
4. Національне агентство забезпечується необхідними матеріальними засобами, технікою, обладнанням, іншим майном для здійснення службової діяльності.

[]{#n238}
Розділ III\
ФОРМУВАННЯ ТА РЕАЛІЗАЦІЯ АНТИКОРУПЦІЙНОЇ ПОЛІТИКИ

[]{#n239}
Стаття 18. Антикорупційна політика

[]{#n240}
1. Засади антикорупційної політики (Антикорупційна стратегія) визначаються Верховною Радою України.

[]{#n241}
2. Верховна Рада України щороку не пізніше 1 червня проводить парламентські слухання з питань ситуації щодо корупції, затверджує та оприлюднює щорічну національну доповідь щодо реалізації засад антикорупційної політики.

[]{#n242}
3. Антикорупційна стратегія розробляється Національним агентством на основі аналізу ситуації щодо корупції, а також результатів виконання попередньої антикорупційної стратегії.

[]{#n243}
4. Антикорупційна стратегія реалізується шляхом виконання державної програми, яка розробляється Національним агентством та затверджується Кабінетом Міністрів України.

[]{#n244}
Керівники державних органів несуть персональну відповідальність за забезпечення реалізації державної програми з виконання Антикорупційної стратегії.

[]{#n245}
5. Державна програма з виконання Антикорупційної стратегії підлягає щорічному перегляду з урахуванням результатів реалізації визначених заходів, висновків та рекомендацій парламентських слухань з питань ситуації щодо корупції.

[]{#n246}
Стаття 19. Антикорупційні програми

[]{#n247}
1. Антикорупційні програми приймаються в:

[]{#n248}
Адміністрації Президента України, Апараті Верховної Ради України, Секретаріаті Кабінету Міністрів України, Секретаріаті Уповноваженого Верховної Ради України з прав людини, Генеральній прокуратурі України, Службі безпеки України, міністерствах, інших центральних органах виконавчої влади, інших державних органах, юрисдикція яких поширюється на всю територію України, обласних, Київській та Севастопольській міських державних адміністраціях, державних цільових фондах - шляхом затвердження їх керівниками;

[]{#n249}
Апараті Ради національної безпеки і оборони України - шляхом затвердження Секретарем Ради національної безпеки і оборони України;

[]{#n250}
Національному банку України - шляхом затвердження Правлінням банку;

[]{#n1033}
{Абзац четвертий частини першої статті 19 із змінами, внесеними згідно із Законом [№ 576-VIII від 02.07.2015](/go/576-19) }

[]{#n251}
Рахунковій палаті, Центральній виборчій комісії, Вищій раді правосуддя, Верховній Раді Автономної Республіки Крим, обласних радах, Київській та Севастопольській міських радах, Раді міністрів Автономної Республіки Крим - шляхом затвердження їх рішеннями.

[]{#n1034}
{Абзац п\'ятий частини першої статті 19 із змінами, внесеними згідно із Законами [№ 576-VIII від 02.07.2015](/go/576-19) , [№ 1798-VIII від 21.12.2016](/go/1798-19) }

[]{#n252}
Антикорупційні програми підлягають [погодженню](/go/z0087-18) Національним агентством.

[]{#n253}
2. Антикорупційні програми повинні передбачати:

[]{#n254}
визначення засад загальної відомчої політики щодо запобігання та протидії корупції у відповідній сфері, заходи з їх реалізації, а також з виконання антикорупційної стратегії та державної антикорупційної програми;

[]{#n255}
оцінку корупційних ризиків у діяльності органу, установи, організації, причини, що їх породжують та умови, що їм сприяють;

[]{#n256}
заходи щодо усунення виявлених корупційних ризиків, осіб, відповідальних за їх виконання, строки та необхідні ресурси;

[]{#n257}
навчання та заходи з поширення інформації щодо програм антикорупційного спрямування;

[]{#n258}
процедури щодо моніторингу, оцінки виконання та періодичного перегляду програм;

[]{#n259}
інші спрямовані на запобігання корупційним та пов'язаним з корупцією правопорушенням заходи.

[]{#n260}
Стаття 20. Національна доповідь щодо реалізації засад антикорупційної політики

[]{#n261}
1. Національне агентство готує проект щорічної національної доповіді щодо реалізації засад антикорупційної політики, який не пізніше 1 квітня подається до Кабінету Міністрів України.

[]{#n262}
2. У національній доповіді щодо реалізації засад антикорупційної політики мають відображатися такі відомості:

[]{#n263}
1) статистичні дані про результати діяльності спеціально уповноважених суб'єктів у сфері протидії корупції з обов'язковим зазначенням таких даних:

[]{#n264}
а) кількість зареєстрованих кожним зі спеціально уповноважених суб'єктів у сфері протидії корупції повідомлень про кримінальні корупційні правопорушення та правопорушення, пов'язані з корупцією;

[]{#n265}
б) кількість оперативно-розшукових справ, заведених спеціально уповноваженими суб'єктами у сфері протидії корупції, та їх результативність;

[]{#n266}
в) кількість осіб, щодо яких складено обвинувальні акти щодо вчинення ними кримінальних корупційних правопорушень і правопорушень, пов'язаних з корупцією, а також протоколи про вчинення адміністративних правопорушень, пов'язаних з корупцією;

[]{#n267}
г) кількість осіб, щодо яких набрав законної сили обвинувальний вирок суду щодо вчинення ними кримінальних корупційних правопорушень, а також на яких накладено адміністративне стягнення за правопорушення, пов'язане з корупцією;

[]{#n268}
ґ) кількість осіб, щодо яких набрав законної сили виправдувальний вирок суду щодо вчинення ними відповідних правопорушень, а також щодо яких закрито відповідне адміністративне провадження без накладення стягнення;

[]{#n269}
д) відомості окремо за категоріями осіб, зазначених у [частині першій](#n25) статті 3 цього Закону, і за видами відповідальності за корупційні правопорушення та правопорушення, пов'язані з корупцією;

[]{#n270}
е) кількість осіб, звільнених з посади (роботи, служби) у зв'язку з притягненням до відповідальності за корупційні правопорушення або правопорушення, пов'язані з корупцією, а також осіб, стосовно яких застосоване як основне/додаткове покарання у виді позбавлення права обіймати певні посади або займатися певною діяльністю;

[]{#n271}
є) відомості про розмір збитків і шкоди, завданих корупційними правопорушеннями та правопорушеннями, пов'язаними з корупцією, стан та обсяги їх відшкодування;

[]{#n272}
ж) відомості про кошти та інше майно, одержані внаслідок вчинення корупційних правопорушень або правопорушень, пов'язаних з корупцією, конфісковані за рішенням суду, а також кошти у розмірі вартості незаконно одержаних послуг чи пільг, стягнені на користь держави;

[]{#n273}
з) відомості про кошти та інше майно, одержані внаслідок корупційних правопорушень або правопорушень, пов'язаних з корупцією, повернуті в Україну із-за кордону, та розпорядження ними;

[]{#n274}
и) відомості про конфіскацію предметів та доходів від кримінальних корупційних правопорушень;

[]{#n275}
і) кількість пропозицій щодо скасування відповідними органами або посадовими особами нормативно-правових актів, рішень, виданих (прийнятих) внаслідок вчинення корупційного правопорушення, та результати їх розгляду;

[]{#n276}
ї) відомості про визнані незаконними в судовому порядку за заявою заінтересованих фізичної особи, об'єднання громадян, юридичної особи, державного органу, органу місцевого самоврядування нормативно-правових актів, рішень, виданих (прийнятих) внаслідок вчинення корупційного правопорушення;

[]{#n277}
й) кількість направлених подань про усунення причин і умов, що сприяли вчиненню корупційного правопорушення та правопорушення, пов'язаного з корупцією, або невиконанню вимог антикорупційного законодавства;

[]{#n278}
к) співпрацю з відповідними органами інших держав, міжнародними організаціями і зарубіжними недержавними організаціями та укладені з ними угоди про співробітництво;

[]{#n279}
л) співпрацю з недержавними організаціями і засобами масової інформації;

[]{#n280}
м) штат спеціально уповноважених суб'єктів у сфері протидії корупції, кваліфікацію та досвід їх працівників, підвищення їх кваліфікації;

[]{#n281}
н) діяльність підрозділів внутрішньої безпеки спеціально уповноважених суб'єктів у сфері протидії корупції; кількість повідомлень про вчинення правопорушень їх працівниками, результати розгляду таких повідомлень, притягнення працівників підрозділів внутрішньої безпеки до відповідальності;

[]{#n282}
о) обсяги фінансування спеціально уповноважених суб'єктів у сфері протидії корупції;

[]{#n283}
п) інші відомості, що стосуються результатів діяльності спеціально уповноважених суб'єктів у сфері протидії корупції та виконання їх повноважень;

[]{#n284}
2) узагальнені результати антикорупційної експертизи нормативно-правових актів та проектів нормативно-правових актів;

[]{#n285}
3) інформація про результати виконання органами державної влади заходів щодо запобігання та протидії корупції, у тому числі в рамках міжнародного співробітництва;

[]{#n286}
4) узагальнений аналіз ситуації щодо корупції із зазначенням:

[]{#n287}
а) виявлених державними органами, органами влади Автономної Республіки Крим, органами місцевого самоврядування корупціогенних факторів у їх діяльності та реалізації ними заходів щодо усунення зазначених факторів;

[]{#n288}
б) результатів соціологічних і аналітичних досліджень з вивчення ситуації щодо корупції, проведених державними органами, органами влади Автономної Республіки Крим, органами місцевого самоврядування, міжнародними організаціями, громадськими об'єднаннями;

[]{#n289}
в) стану виконання міжнародно-правових зобов'язань у сфері запобігання і протидії корупції;

[]{#n290}
г) впливу здійснюваних заходів на рівень корупції на основі статистичних даних та результатів соціологічних досліджень;

[]{#n291}
5) звіт про стан виконання Антикорупційної стратегії;

[]{#n292}
6) висновки та рекомендації.

[]{#n293}
3. Спеціально уповноважені суб'єкти у сфері протидії корупції, інші державні органи, органи влади Автономної Республіки Крим, органи місцевого самоврядування до 15 лютого подають до Національного агентства інформацію, необхідну для підготовки національної доповіді щодо реалізації засад антикорупційної політики.

[]{#n294}
4. Кабінет Міністрів України щороку не пізніше 15 квітня розглядає та схвалює проект національної доповіді щодо реалізації засад антикорупційної політики, який протягом десяти робочих днів з дня схвалення направляється до Верховної Ради України.

[]{#n295}
5. Національна доповідь щодо реалізації засад антикорупційної політики підлягає оприлюдненню на офіційному веб-сайті Верховної Ради України.

[]{#n296}
Стаття 21. Участь громадськості в заходах щодо запобігання корупції

[]{#n297}
1. Громадські об'єднання, їх члени або уповноважені представники, а також окремі громадяни в діяльності щодо запобігання корупції мають право:

[]{#n298}
1) повідомляти про виявлені факти вчинення корупційних або пов'язаних з корупцією правопорушень, реальний, потенційний конфлікт інтересів спеціально уповноваженим суб'єктам у сфері протидії корупції, Національному агентству, керівництву чи іншим представникам органу, підприємства, установи чи організації, в яких були вчинені ці правопорушення або у працівників яких наявний конфлікт інтересів, а також громадськості;

[]{#n299}
2) запитувати та одержувати від державних органів, органів влади Автономної Республіки Крим, органів місцевого самоврядування в порядку, передбаченому [Законом України](/go/2939-17) \"Про доступ до публічної інформації\", інформацію про діяльність щодо запобігання корупції;

[]{#n300}
3) проводити, замовляти проведення громадської антикорупційної експертизи нормативно-правових актів та проектів нормативно-правових актів, подавати за результатами експертизи пропозиції до відповідних органів, отримувати від відповідних органів інформацію про врахування поданих пропозицій;

[]{#n301}
4) брати участь у парламентських слуханнях та інших заходах з питань запобігання корупції;

[]{#n302}
5) вносити пропозиції суб'єктам права законодавчої ініціативи щодо вдосконалення законодавчого регулювання відносин, що виникають у сфері запобігання корупції;

[]{#n303}
6) проводити, замовляти проведення досліджень, у тому числі наукових, соціологічних тощо, з питань запобігання корупції;

[]{#n304}
7) проводити заходи щодо інформування населення з питань запобігання корупції;

[]{#n305}
8) здійснювати громадський контроль за виконанням законів у сфері запобігання корупції з використанням при цьому таких форм контролю, які не суперечать законодавству;

[]{#n306}
9) здійснювати інші не заборонені законом заходи щодо запобігання корупції.

[]{#n307}
2. Громадському об'єднанню, фізичній, юридичній особі не може бути відмовлено в наданні доступу до інформації стосовно компетенції суб'єктів, які здійснюють заходи щодо запобігання корупції, а також стосовно основних напрямів їх діяльності. Така інформація надається в порядку, встановленому законом.

[]{#n308}
3. Законопроекти та проекти інших нормативно-правових актів, що передбачають надання пільг, переваг окремим суб'єктам господарювання, а також делегування повноважень державних органів, органів влади Автономної Республіки Крим або органів місцевого самоврядування, з метою їх громадського обговорення розміщуються на офіційних веб-сайтах відповідних органів невідкладно, але не пізніше ніж за 20 робочих днів до дня їх розгляду з метою прийняття.

[]{#n309}
4. Державні органи, органи влади Автономної Республіки Крим, органи місцевого самоврядування узагальнюють результати громадського обговорення законопроектів та проектів інших нормативно-правових актів, передбачених частиною третьою цієї статті, та оприлюднюють їх на своїх офіційних веб-сайтах.

[]{#n310}
Розділ IV\
ЗАПОБІГАННЯ КОРУПЦІЙНИМ ТА ПОВ'ЯЗАНИМ З КОРУПЦІЄЮ ПРАВОПОРУШЕННЯМ

[]{#n311}
Стаття 22. Обмеження щодо використання службових повноважень чи свого становища

[]{#n312}
1. Особам, зазначеним у [частині першій](#n25) статті 3 цього Закону, забороняється використовувати свої службові повноваження або своє становище та пов'язані з цим можливості з метою одержання неправомірної вигоди для себе чи інших осіб, у тому числі використовувати будь-яке державне чи комунальне майно або кошти в приватних інтересах.

[]{#n313}
Стаття 23. Обмеження щодо одержання подарунків

[]{#n314}
1. Особам, зазначеним у [пунктах 1](#n26), [2](#n37) частини першої статті 3 цього Закону, забороняється безпосередньо або через інших осіб вимагати, просити, одержувати подарунки для себе чи близьких їм осіб від юридичних або фізичних осіб:

[]{#n315}
1) у зв'язку із здійсненням такими особами діяльності, пов'язаної із виконанням функцій держави або місцевого самоврядування;

[]{#n316}
2) якщо особа, яка дарує, перебуває в підпорядкуванні такої особи.

[]{#n317}
2. Особи, зазначені у [пунктах 1](#n26), [2](#n37) частини першої статті 3 цього Закону, можуть приймати подарунки, які відповідають загальновизнаним уявленням про гостинність, крім випадків, передбачених частиною першою цієї статті, якщо вартість таких подарунків не перевищує один прожитковий мінімум для працездатних осіб, встановлений на день прийняття подарунка, одноразово, а сукупна вартість таких подарунків, отриманих від однієї особи (групи осіб) протягом року, не перевищує двох прожиткових мінімумів, встановлених для працездатної особи на 1 січня того року, в якому прийнято подарунки.

[]{#n1000}
{Абзац перший частини другої статті 23 із змінами, внесеними згідно із Законами [№ 198-VIII від 12.02.2015](/go/198-19) , [№ 1774-VIII від 06.12.2016](/go/1774-19) }

[]{#n318}
Передбачене цією частиною обмеження щодо вартості подарунків не поширюється на подарунки, які:

[]{#n319}
1) даруються близькими особами;

[]{#n320}
2) одержуються як загальнодоступні знижки на товари, послуги, загальнодоступні виграші, призи, премії, бонуси.

[]{#n321}
3. Подарунки, одержані особами, зазначеними у [пунктах 1](#n26), [2](#n37) частини першої статті 3 цього Закону, як подарунки державі, Автономній Республіці Крим, територіальній громаді, державним або комунальним підприємствам, установам чи організаціям, є відповідно державною або комунальною власністю і передаються органу, підприємству, установі чи організації у [порядку](/go/1195-2011-%D0%BF), визначеному Кабінетом Міністрів України.

[]{#n322}
4. Рішення, прийняте особою, зазначеною у пунктах 1, 2 частини першої статті 3 цього Закону, на користь особи, від якої вона чи її близькі особи отримали подарунок, вважаються такими, що прийняті в умовах конфлікту інтересів, і на ці рішення розповсюджуються положення [статті 67](#n712) цього Закону.

[]{#n323}
Стаття 24. Запобігання одержанню неправомірної вигоди або подарунка та поводження з ними

[]{#n324}
1. Особи, уповноважені на виконання функцій держави або місцевого самоврядування, прирівняні до них особи у разі надходження пропозиції щодо неправомірної вигоди або подарунка, незважаючи на приватні інтереси, зобов'язані невідкладно вжити таких заходів:

[]{#n325}
1) відмовитися від пропозиції;

[]{#n326}
2) за можливості ідентифікувати особу, яка зробила пропозицію;

[]{#n327}
3) залучити свідків, якщо це можливо, у тому числі з числа співробітників;

[]{#n328}
4) письмово повідомити про пропозицію безпосереднього керівника (за наявності) або керівника відповідного органу, підприємства, установи, організації, спеціально уповноважених суб'єктів у сфері протидії корупції.

[]{#n329}
2. Якщо особа, на яку поширюються обмеження щодо використання службового становища та щодо одержання подарунків, виявила у своєму службовому приміщенні чи отримала майно, що може бути неправомірною вигодою, або подарунок, вона зобов'язана невідкладно, але не пізніше одного робочого дня, письмово повідомити про цей факт свого безпосереднього керівника або керівника відповідного органу, підприємства, установи, організації.

[]{#n330}
Про виявлення майна, що може бути неправомірною вигодою, або подарунка складається акт, який підписується особою, яка виявила неправомірну вигоду або подарунок, та її безпосереднім керівником або керівником відповідного органу, підприємства, установи, організації.

[]{#n331}
У разі якщо майно, що може бути неправомірною вигодою, або подарунок виявляє особа, яка є керівником органу, підприємства, установи, організації, акт про виявлення майна, що може бути неправомірною вигодою, або подарунка підписує ця особа та особа, уповноважена на виконання обов'язків керівника відповідного органу, підприємства, установи, організації у разі його відсутності.

[]{#n332}
3. Предмети неправомірної вигоди, а також одержані чи виявлені подарунки зберігаються в органі до їх передачі спеціально уповноваженим суб'єктам у сфері протидії корупції.

[]{#n333}
4. Положення цієї статті не поширюються на випадки одержання подарунка за наявності обставин, передбачених [частиною другою](#n317) статті 23 цього Закону.

[]{#n334}
5. У випадку наявності в особи, зазначеної у [пунктах 1](#n26), [2](#n37) частини першої статті 3 цього Закону, сумнівів щодо можливості одержання нею подарунка, вона має право письмово звернутися для одержання консультації з цього питання до територіального органу Національного агентства, який надає відповідне роз'яснення.

[]{#n335}
Стаття 25. Обмеження щодо сумісництва та суміщення з іншими видами діяльності

[]{#n336}
1. Особам, зазначеним у [пункті 1](#n26) частини першої статті 3 цього Закону, забороняється:

[]{#n337}
1) займатися іншою оплачуваною (крім викладацької, наукової і творчої діяльності, медичної практики, інструкторської та суддівської практики із спорту) або підприємницькою діяльністю, якщо інше не передбачено [Конституцією](/go/254%D0%BA/96-%D0%B2%D1%80) або законами України;

[]{#n338}
2) входити до складу правління, інших виконавчих чи контрольних органів, наглядової ради підприємства або організації, що має на меті одержання прибутку (крім випадків, коли особи здійснюють функції з управління акціями (частками, паями), що належать державі чи територіальній громаді, та представляють інтереси держави чи територіальної громади в раді (спостережній раді), ревізійній комісії господарської організації), якщо інше не передбачено [Конституцією](/go/254%D0%BA/96-%D0%B2%D1%80) або законами України.

[]{#n339}
2. Обмеження, передбачені частиною першою цієї статті, не поширюються на депутатів Верховної Ради Автономної Республіки Крим, депутатів місцевих рад (крім тих, які здійснюють свої повноваження у відповідній раді на постійній основі), присяжних.

[]{#n1094}
{Частина друга статті 25 із змінами, внесеними згідно із Законом [№ 1798-VIII від 21.12.2016](/go/1798-19) }

[]{#n340}
Стаття 26. Обмеження після припинення діяльності, пов'язаної з виконанням функцій держави, місцевого самоврядування

[]{#n341}
1. Особам, уповноваженим на виконання функцій держави або місцевого самоврядування, зазначеним у [пункті 1](#n26) частини першої статті 3 цього Закону, які звільнилися або іншим чином припинили діяльність, пов'язану з виконанням функцій держави або місцевого самоврядування, забороняється:

[]{#n342}
1) протягом року з дня припинення відповідної діяльності укладати трудові договори (контракти) або вчиняти правочини у сфері підприємницької діяльності з юридичними особами приватного права або фізичними особами - підприємцями, якщо особи, зазначені в абзаці першому цієї частини, протягом року до дня припинення виконання функцій держави або місцевого самоврядування здійснювали повноваження з контролю, нагляду або підготовки чи прийняття відповідних рішень щодо діяльності цих юридичних осіб або фізичних осіб - підприємців;

[]{#n343}
2) розголошувати або використовувати в інший спосіб у своїх інтересах інформацію, яка стала їм відома у зв'язку з виконанням службових повноважень, крім випадків, встановлених законом;

[]{#n344}
3) протягом року з дня припинення відповідної діяльності представляти інтереси будь-якої особи у справах (у тому числі в тих, що розглядаються в судах), в яких іншою стороною є орган, підприємство, установа, організація, в якому (яких) вони працювали на момент припинення зазначеної діяльності.

[]{#n345}
2. Порушення встановленого пунктом 1 частини першої цієї статті обмеження щодо укладення трудового договору (контракту) є підставою для припинення відповідного договору.

[]{#n346}
Правочини у сфері підприємницької діяльності, вчинені з порушенням вимог пункту 1 частини першої цієї статті, можуть бути визнані недійсними.

[]{#n347}
У разі виявлення порушень, передбачених частиною першою цієї статті, Національне агентство звертається до суду для припинення трудового договору (контракту), визнання правочину недійсним.

[]{#n348}
Стаття 27. Обмеження спільної роботи близьких осіб

[]{#n349}
1. Особи, зазначені у [підпунктах \"а\"](#n27), [\"в\"-\"з\"](#n29) пункту 1 частини першої статті 3 цього Закону, не можуть мати у прямому підпорядкуванні близьких їм осіб або бути прямо підпорядкованими у зв'язку з виконанням повноважень близьким їм особам.

[]{#n350}
Особи, які претендують на зайняття посад, зазначених у підпунктах \"а\", \"в\"-\"з\" пункту 1 частини першої статті 3 цього Закону, зобов'язані повідомити керівництво органу, на посаду в якому вони претендують, про працюючих у цьому органі близьких їм осіб.

[]{#n351}
Положення абзаців першого та другого цієї частини не поширюються на:

[]{#n352}
1) народних засідателів і присяжних;

[]{#n353}
2) близьких осіб, які прямо підпорядковані один одному у зв'язку з набуттям одним з них статусу виборної особи;

[]{#n354}
3) осіб, які працюють у сільських населених пунктах (крім тих, що є районними центрами), а також гірських населених пунктах.

[]{#n355}
2. У разі виникнення обставин, що порушують вимоги частини першої цієї статті, відповідні особи, близькі їм особи вживають заходів щодо усунення таких обставин у п'ятнадцятиденний строк.

[]{#n356}
Якщо в зазначений строк ці обставини добровільно не усунуто, відповідні особи або близькі їм особи в місячний строк з моменту виникнення обставин підлягають переведенню в установленому порядку на іншу посаду, що виключає пряме підпорядкування.

[]{#n357}
У разі неможливості такого переведення особа, яка перебуває у підпорядкуванні, підлягає звільненню із займаної посади.

[]{#n358}
Розділ V\
ЗАПОБІГАННЯ ТА ВРЕГУЛЮВАННЯ КОНФЛІКТУ ІНТЕРЕСІВ

[]{#n359}
Стаття 28. Запобігання та врегулювання конфлікту інтересів

[]{#n360}
1. Особи, зазначені у [пунктах 1](#n26), [2](#n37) частини першої статті 3 цього Закону, зобов'язані:

[]{#n361}
1) вживати заходів щодо недопущення виникнення реального, потенційного конфлікту інтересів;

[]{#n362}
2) повідомляти не пізніше наступного робочого дня з моменту, коли особа дізналася чи повинна була дізнатися про наявність у неї реального чи потенційного конфлікту інтересів безпосереднього керівника, а у випадку перебування особи на посаді, яка не передбачає наявності у неї безпосереднього керівника, або в колегіальному органі - Національне агентство чи інший визначений законом орган або колегіальний орган, під час виконання повноважень у якому виник конфлікт інтересів, відповідно;

[]{#n363}
3) не вчиняти дій та не приймати рішень в умовах реального конфлікту інтересів;

[]{#n364}
4) вжити заходів щодо врегулювання реального чи потенційного конфлікту інтересів.

[]{#n365}
2. Особи, уповноважені на виконання функцій держави або місцевого самоврядування, не можуть прямо чи опосередковано спонукати у будь-який спосіб підлеглих до прийняття рішень, вчинення дій або бездіяльності всупереч закону на користь своїх приватних інтересів або приватних інтересів третіх осіб.

[]{#n366}
3. Безпосередній керівник особи або керівник органу, до повноважень якого належить звільнення/ініціювання звільнення з посади протягом двох робочих днів після отримання повідомлення про наявність у підлеглої йому особи реального чи потенційного конфлікту інтересів приймає рішення щодо врегулювання конфлікту інтересів, про що повідомляє відповідну особу.

[]{#n367}
Національне агентство у випадку одержання від особи повідомлення про наявність у неї реального, потенційного конфлікту інтересів упродовж семи робочих днів роз'яснює такій особі порядок її дій щодо врегулювання конфлікту інтересів.

[]{#n368}
4. Безпосередній керівник або керівник органу, до повноважень якого належить звільнення/ініціювання звільнення з посади, якому стало відомо про конфлікт інтересів підлеглої йому особи, зобов'язаний вжити передбачені цим Законом заходи для запобігання та врегулювання конфлікту інтересів такої особи.

[]{#n369}
5. У разі існування в особи сумнівів щодо наявності в неї конфлікту інтересів вона зобов'язана звернутися за роз'ясненнями до територіального органу Національного агентства. У разі якщо особа не отримала підтвердження про відсутність конфлікту інтересів, вона діє відповідно до вимог, передбачених у цьому розділі Закону.

[]{#n370}
6. Якщо особа отримала підтвердження про відсутність конфлікту інтересів, вона звільняється від відповідальності, якщо у діях, щодо яких вона зверталася за роз'ясненням пізніше було виявлено конфлікт інтересів.

[]{#n371}
7. Закони та інші нормативно-правові акти, що визначають повноваження державних органів, органів влади Автономної Республіки Крим, органів місцевого самоврядування, порядок надання окремих видів державних послуг та провадження інших видів діяльності, пов'язаних із виконанням функцій держави, місцевого самоврядування, мають передбачати порядок та шляхи врегулювання конфлікту інтересів службових осіб, діяльність яких вони регулюють.

[]{#n372}
Стаття 29. Заходи зовнішнього та самостійного врегулювання конфлікту інтересів

[]{#n373}
1. Зовнішнє врегулювання конфлікту інтересів здійснюється шляхом:

[]{#n374}
1) усунення особи від виконання завдання, вчинення дій, прийняття рішення чи участі в його прийнятті в умовах реального чи потенційного конфлікту інтересів;

[]{#n375}
2) застосування зовнішнього контролю за виконанням особою відповідного завдання, вчиненням нею певних дій чи прийняття рішень;

[]{#n376}
3) обмеження доступу особи до певної інформації;

[]{#n377}
4) перегляду обсягу службових повноважень особи;

[]{#n378}
5) переведення особи на іншу посаду;

[]{#n379}
6) звільнення особи.

[]{#n380}
2. Особи, зазначені у [пунктах 1](#n26), [2](#n37) частини першої статті 3 цього Закону, у яких наявний реальний чи потенційний конфлікт інтересів, можуть самостійно вжити заходів щодо його врегулювання шляхом позбавлення відповідного приватного інтересу з наданням підтверджуючих це документів безпосередньому керівнику або керівнику органу, до повноважень якого належить звільнення/ініціювання звільнення з посади.

[]{#n381}
Позбавлення приватного інтересу має виключати будь-яку можливість його приховування.

[]{#n382}
Стаття 30. Усунення від виконання завдання, вчинення дій, прийняття рішення чи участі в його прийнятті

[]{#n383}
1. Усунення особи, уповноваженої на виконання функцій держави або місцевого самоврядування, прирівняної до неї особи від виконання завдання, вчинення дій, прийняття рішення чи участі в його прийнятті в умовах реального чи потенційного конфлікту інтересів здійснюється за рішенням керівника відповідного органу, підприємства, установи, організації, у випадках, якщо конфлікт інтересів не має постійного характеру та за умови можливості залучення до прийняття такого рішення або вчинення відповідних дій інших працівників відповідного органу, підприємства, установи, організації.

[]{#n384}
2. Усунення особи, уповноваженої на виконання функцій держави або місцевого самоврядування, прирівняної до неї особи від виконання завдання, вчинення дій, прийняття рішення чи участі в його прийнятті в умовах реального чи потенційного конфлікту інтересів, а також залучення до прийняття такого рішення або вчинення відповідних дій інших працівників відповідного органу, підприємства, установи, організації здійснюється за рішенням керівника органу або відповідного структурного підрозділу, в якому працює особа.

[]{#n385}
Стаття 31. Обмеження доступу до інформації

[]{#n386}
1. Обмеження доступу особи, уповноваженої на виконання функцій держави або місцевого самоврядування, прирівняної до неї особи до певної інформації здійснюється за рішенням керівника органу або відповідного структурного підрозділу, в якому працює особа, у випадку, якщо конфлікт інтересів пов'язаний з таким доступом та має постійний характер, а також за можливості продовження належного виконання особою повноважень на посаді за умови такого обмеження і можливості доручення роботи з відповідною інформацією іншому працівнику органу, підприємства, установи, організації.

[]{#n387}
Стаття 32. Перегляд обсягу службових повноважень

[]{#n388}
1. Перегляд обсягу службових повноважень особи, уповноваженої на виконання функцій держави або місцевого самоврядування, прирівняної до неї особи здійснюється за рішенням керівника органу, підприємства, установи, організації або відповідного структурного підрозділу, в якому працює особа, у разі, якщо конфлікт інтересів у її діяльності має постійний характер, пов'язаний з конкретним повноваженням особи, а також за можливості продовження належного виконання нею службових завдань у разі такого перегляду і можливості наділення відповідними повноваженнями іншого працівника.

[]{#n389}
Стаття 33. Здійснення повноважень під зовнішнім контролем

[]{#n390}
1. Службові повноваження здійснюються особою, уповноваженою на виконання функцій держави або місцевого самоврядування, прирівняною до неї особи під зовнішнім контролем у разі, якщо усунення особи від виконання завдання, вчинення дій, прийняття рішення чи участі в його прийнятті в умовах реального чи потенційного конфлікту інтересів, обмеження її доступу до інформації чи перегляд її повноважень є неможливим та відсутні підстави для її переведення на іншу посаду або звільнення.

[]{#n391}
2. Зовнішній контроль здійснюється в таких формах:

[]{#n392}
1) перевірка працівником, визначеним керівником органу, підприємства, установи, організації, стану та результатів виконання особою завдання, вчинення нею дій, змісту рішень чи проектів рішень, що приймаються або розробляються особою або відповідним колегіальним органом з питань, пов'язаних із предметом конфлікту інтересів;

[]{#n393}
2) виконання особою завдання, вчинення нею дій, розгляд справ, підготовка та прийняття нею рішень у присутності визначеного керівником органу працівника;

[]{#n394}
3) участь уповноваженої особи Національного агентства в роботі колегіального органу в статусі спостерігача без права голосу.

[]{#n395}
3. У рішенні про здійснення зовнішнього контролю визначаються форма контролю, уповноважений на проведення контролю працівник, а також обов'язки особи у зв'язку із застосуванням зовнішнього контролю за виконанням нею відповідного завдання, вчиненням нею дій чи прийняття рішень.

[]{#n396}
Стаття 34. Переведення, звільнення особи у зв'язку з наявністю конфлікту інтересів

[]{#n397}
1. Переведення особи, уповноваженої на виконання функцій держави або місцевого самоврядування, прирівняної до неї особи на іншу посаду у зв'язку з наявністю реального чи потенційного конфлікту інтересів здійснюється за рішенням керівника органу, підприємства, установи, організації у разі, якщо конфлікт інтересів у її діяльності має постійний характер і не може бути врегульований шляхом усунення такої особи від виконання завдання, вчинення дій, прийняття рішення чи участі в його прийнятті, обмеження її доступу до інформації, перегляду її повноважень та функцій, позбавлення приватного інтересу та за наявності вакантної посади, яка за своїми характеристиками відповідає особистим та професійним якостям особи.

[]{#n398}
Переведення на іншу посаду може здійснюватися лише за згодою особи, уповноваженої на виконання функцій держави або місцевого самоврядування, прирівняної до неї особи.

[]{#n399}
2. Звільнення особи, уповноваженої на виконання функцій держави або місцевого самоврядування, прирівняної до неї особи з займаної посади у зв'язку з наявністю конфлікту інтересів здійснюється у разі, якщо реальний чи потенційний конфлікт інтересів у її діяльності має постійний характер і не може бути врегульований в інший спосіб, в тому числі через відсутність її згоди на переведення або на позбавлення приватного інтересу.

[]{#n400}
Стаття 35. Особливості врегулювання конфлікту інтересів, що виник у діяльності окремих категорій осіб, уповноважених на виконання функцій держави або місцевого самоврядування

[]{#n401}
1. Правила врегулювання конфлікту інтересів в діяльності Президента України, народних депутатів України, членів Кабінету Міністрів України, керівників центральних органів виконавчої влади, які не входять до складу Кабінету Міністрів України, суддів, суддів Конституційного Суду України, голів, заступників голів обласних та районних рад, міських, сільських, селищних голів, секретарів міських, сільських, селищних рад, депутатів місцевих рад визначаються законами, які регулюють статус відповідних осіб та засади організації відповідних органів.

[]{#n1095}
{Частина перша статті 35 із змінами, внесеними згідно із Законом [№ 1798-VIII від 21.12.2016](/go/1798-19) }

[]{#n402}
2. У разі виникнення реального чи потенційного конфлікту інтересів у особи, уповноваженої на виконання функцій держави або місцевого самоврядування, прирівняної до неї особи, яка входить до складу колегіального органу (комітету, комісії, колегії тощо), вона не має права брати участь у прийнятті рішення цим органом.

[]{#n403}
Про конфлікт інтересів такої особи може заявити будь-який інший член відповідного колегіального органу або учасник засідання, якого безпосередньо стосується питання, що розглядається. Заява про конфлікт інтересів члена колегіального органу заноситься в протокол засідання колегіального органу.

[]{#n404}
У разі якщо неучасть особи, уповноваженої на виконання функцій держави або місцевого самоврядування, прирівняної до неї особи, яка входить до складу колегіального органу, у прийнятті рішень цим органом призведе до втрати правомочності цього органу, участь такої особи у прийнятті рішень має здійснюватися під зовнішнім контролем. Рішення про здійснення зовнішнього контролю приймається відповідним колегіальним органом.

[]{#n405}
Стаття 36. Запобігання конфлікту інтересів у зв'язку з наявністю в особи підприємств чи корпоративних прав

[]{#n406}
1. Особи, зазначені у [пункті 1](#n26), [підпункті \"а\" пункту 2](#n38) частини першої статті 3 цього Закону, зобов'язані протягом 30 днів після призначення (обрання) на посаду передати в управління іншій особі належні їм підприємства та корпоративні права у порядку, встановленому законом.

[]{#n407}
У такому випадку особам, зазначеним у пункті 1, підпункті \"а\" пункту 2 частини першої статті 3 цього Закону, забороняється передавати в управління належні їм підприємства та корпоративні права на користь членів своєї сім'ї.

[]{#n408}
2. Передача особами, зазначеними у пункті 1, підпункті \"а\" пункту 2 частини першої статті 3 цього Закону, належних їм підприємств, які за способом утворення (заснування) та формування статутного капіталу є унітарним, здійснюється шляхом укладення договору управління майном із суб'єктом підприємницької діяльності.

[]{#n409}
3. Передача особами, зазначеними у пункті 1, підпункті \"а\" пункту 2 частини першої статті 3 цього Закону, належних їм корпоративних прав здійснюється в один із таких способів:

[]{#n410}
1) укладення договору управління майном із суб'єктом підприємницької діяльності (крім договору управління цінними паперами та іншими фінансовими інструментами);

[]{#n411}
2) укладення договору про управління цінними паперами, іншими фінансовими інструментами і грошовими коштами, призначеними для інвестування в цінні папери та інші фінансові інструменти, з торговцем цінними паперами, який має ліцензію Національної комісії з цінних паперів та фондового ринку на провадження діяльності з управління цінними паперами;

[]{#n412}
3) укладення договору про створення венчурного пайового інвестиційного фонду для управління переданими корпоративними правами з компанією з управління активами, яка має ліцензію Національної комісії з цінних паперів та фондового ринку на провадження діяльності з управління активами.

[]{#n413}
Передача корпоративних прав як оплата вартості цінних паперів венчурного пайового інвестиційного фонду здійснюється після реєстрації Національною комісією з цінних паперів та фондового ринку випуску цінних паперів такого інституту спільного інвестування.

[]{#n414}
4. Особи, зазначені у [пункті 1](#n26), [підпункті \"а\" пункту 2](#n38) частини першої статті 3 цього Закону, не можуть укладати договори, зазначені у частинах другій та третій цієї статті, із суб'єктами підприємницької діяльності, торговцями цінними паперами та компаніями з управління активами, в яких працюють члени сім'ї таких осіб.

[]{#n415}
5. Особи, зазначені у пункті 1, підпункті \"а\" пункту 2 частини першої статті 3 цього Закону, призначені (обрані) на посаду, в одноденний термін після передачі в управління належних їм підприємств та корпоративних прав зобов'язані письмово повідомити про це Національне агентство із наданням нотаріально засвідченої копії укладеного договору.

[]{#n416}
Розділ VI\
ПРАВИЛА ЕТИЧНОЇ ПОВЕДІНКИ

[]{#n417}
Стаття 37. Вимоги до поведінки осіб

[]{#n418}
1. Загальні вимоги до поведінки осіб, зазначених у [пункті 1](#n26), [підпункті \"а\" пункту 2](#n38) частини першої статті 3 цього Закону, якими вони зобов'язані керуватися під час виконання своїх службових чи представницьких повноважень, підстави та порядок притягнення до відповідальності за порушення цих вимог встановлюються цим Законом, який є правовою основою для кодексів чи стандартів професійної етики.

[]{#n419}
2. Центральний орган виконавчої влади, що забезпечує формування та реалізує державну політику у сфері державної служби, затверджує [загальні правила етичної поведінки державних службовців та посадових осіб місцевого самоврядування](/go/z1203-16).

[]{#n1063}
{Абзац перший частини другої статті 37 із змінами, внесеними згідно із Законом [№ 889-VIII від 10.12.2015](/go/889-19) }

[]{#n420}
Державні органи, органи влади Автономної Республіки Крим, органи місцевого самоврядування у випадку необхідності розробляють та забезпечують виконання галузевих кодексів чи стандартів етичної поведінки їх працівників, а також інших осіб, уповноважених на виконання функцій держави або місцевого самоврядування, прирівняних до них осіб, які здійснюють діяльність у сфері їх управління.

[]{#n421}
Стаття 38. Додержання вимог закону та етичних норм поведінки

[]{#n422}
1. Особи, зазначені у [пункті 1](#n26), [підпункті \"а\" пункту 2](#n38) частини першої статті 3 цього Закону, під час виконання своїх службових повноважень зобов'язані неухильно додержуватися вимог закону та загальновизнаних етичних норм поведінки, бути ввічливими у стосунках з громадянами, керівниками, колегами і підлеглими.

[]{#n423}
Стаття 39. Пріоритет інтересів

[]{#n424}
1. Особи, зазначені у пункті 1 частини першої статті 3 цього Закону, представляючи державу чи територіальну громаду, діють виключно в їх інтересах.

[]{#n425}
Стаття 40. Політична нейтральність

[]{#n426}
1. Особи, зазначені у пункті 1, підпункті \"а\" пункту 2 частини першої статті 3 цього Закону, зобов'язані при виконанні своїх службових повноважень дотримуватися політичної нейтральності, уникати демонстрації у будь-якому вигляді власних політичних переконань або поглядів, не використовувати службові повноваження в інтересах політичних партій чи їх осередків або окремих політиків.

[]{#n427}
2. Положення частини першої цієї статті не поширюється на виборних осіб та осіб, які обіймають політичні посади.

[]{#n428}
Стаття 41. Неупередженість

[]{#n429}
1. Особи, зазначені у пункті 1, підпункті \"а\" пункту 2 частини першої статті 3 цього Закону, діють неупереджено, незважаючи на приватні інтереси, особисте ставлення до будь-яких осіб, на свої політичні погляди, ідеологічні, релігійні або інші особисті погляди чи переконання.

[]{#n430}
Стаття 42. Компетентність і ефективність

[]{#n431}
1. Особи, зазначені у [пункті 1](#n26), [підпункті \"а\" пункту 2](#n38) частини першої статті 3 цього Закону, сумлінно, компетентно, вчасно, результативно і відповідально виконують службові повноваження та професійні обов'язки, рішення та доручення органів і осіб, яким вони підпорядковані, підзвітні або підконтрольні, не допускають зловживань та неефективного використання державної і комунальної власності.

[]{#n432}
Стаття 43. Нерозголошення інформації

[]{#n433}
1. Особи, зазначені у пункті 1, підпункті \"а\" пункту 2 частини першої статті 3 цього Закону, не розголошують і не використовують в інший спосіб конфіденційну та іншу інформацію з обмеженим доступом, що стала їм відома у зв'язку з виконанням своїх службових повноважень та професійних обов'язків, крім випадків, встановлених законом.

[]{#n434}
Стаття 44. Утримання від виконання незаконних рішень чи доручень

[]{#n435}
1. Особи, зазначені у пункті 1, підпункті \"а\" пункту 2 частини першої статті 3 цього Закону, незважаючи на приватні інтереси, утримуються від виконання рішень чи доручень керівництва, якщо вони суперечать закону.

[]{#n436}
2. Особи, зазначені у пункті 1, підпункті \"а\" пункту 2 частини першої статті 3 цього Закону, самостійно оцінюють правомірність наданих керівництвом рішень чи доручень та можливу шкоду, що буде завдана у разі виконання таких рішень чи доручень.

[]{#n437}
3. У разі отримання для виконання рішень чи доручень, які особа, зазначена у пункті 1, підпункті \"а\" пункту 2 частини першої статті 3 цього Закону, вважає незаконними або такими, що становлять загрозу охоронюваним законом правам, свободам чи інтересам окремих громадян, юридичних осіб, державним або суспільним інтересам, вона повинна негайно в письмовій формі повідомити про це керівника органу, підприємства, установи, організації, в якому вона працює, а виборні особи - Національне агентство.

[]{#n438}
Розділ VII\
ФІНАНСОВИЙ КОНТРОЛЬ

[]{#n439}
Стаття 45. Подання декларацій осіб, уповноважених на виконання функцій держави або місцевого самоврядування

[]{#n440}
1. Особи, зазначені у [пункті 1](#n26), [підпунктах \"а\"](#n38) і [\"в\"](#n1061) пункту 2, пункті 5 частини першої статті 3 цього Закону, зобов'язані щорічно до 1 квітня подавати шляхом заповнення на офіційному веб-сайті Національного агентства [декларацію](/go/z0960-16) особи, уповноваженої на виконання функцій держави або місцевого самоврядування (далі - декларація), за минулий рік за формою, що визначається Національним агентством.

[]{#n1114}
{Частина перша статті 45 із змінами, внесеними згідно із Законом [№ 1975-VIII від 23.03.2017](/go/1975-19) }

[]{#n441}
2. Особи, зазначені у пункті 1, [підпунктах \"а\"](#n38) і [\"в\"](#n1061) пункту 2, пункті 5 частини першої статті 3 цього Закону, які припиняють діяльність, пов'язану з виконанням функцій держави або місцевого самоврядування, подають декларацію особи, уповноваженої на виконання функцій держави або місцевого самоврядування, за період, не охоплений раніше поданими деклараціями.

[]{#n1115}
{Абзац перший частини другої статті 45 із змінами, внесеними згідно із Законом [№ 1975-VIII від 23.03.2017](/go/1975-19) }

[]{#n442}
Особи, які припинили діяльність, пов'язану з виконанням функцій держави або місцевого самоврядування, або іншу діяльність, зазначену у [підпунктах \"а\"](#n38) і [\"в\"](#n1061) пункту 2, пункті 5 частини першої статті 3, зобов'язані наступного року після припинення діяльності подавати в установленому частиною першою цієї статті порядку декларацію особи, уповноваженої на виконання функцій держави або місцевого самоврядування, за минулий рік.

[]{#n1116}
{Абзац другий частини другої статті 45 із змінами, внесеними згідно із Законом [№ 1975-VIII від 23.03.2017](/go/1975-19) }

[]{#n443}
3. Особа, яка претендує на зайняття посади, зазначеної у [пункті 1](#n26), [підпункті \"а\"](#n38) пункту 2 частини першої статті 3 цього Закону, та особа, зазначена у пункті 4 частини першої статті 3 цього Закону, до призначення або обрання на відповідну посаду, подає в установленому цим Законом порядку декларацію особи, уповноваженої на виконання функції держави або місцевого самоврядування, за минулий рік.

[]{#n1118}
Особи, зазначені у пункті \"в\" пункту 2 частини першої статті 3 цього Закону, подають в установленому цим Законом порядку декларацію особи, уповноваженої на виконання функцій держави або місцевого самоврядування, за минулий рік у разі входження до складу конкурсної комісії, утвореної відповідно до [Закону України](/go/889-19) \"Про державну службу\", [Закону України](/go/2493-14) \"Про службу в органах місцевого самоврядування\", Громадської ради доброчесності, утвореної відповідно до [Закону України](/go/1402-19) \"Про судоустрій і статус суддів\", відповідної громадської ради, ради громадського контролю, утвореної при державних органах, - протягом десяти календарних днів після входження (включення, залучення, обрання, призначення) до складу відповідно конкурсної комісії, Громадської ради доброчесності, громадської ради, ради громадського контролю.

[]{#n1119}
Особи, зазначені в абзацах четвертому та п'ятому пункту 5 частини першої статті 3 цього Закону, подають в установленому цим Законом порядку декларацію особи, уповноваженої на виконання функцій держави або місцевого самоврядування, за минулий рік у разі зайняття посади керівника або входження (обрання, призначення) до складу вищого органу управління, інших органів управління відповідного громадського об'єднання, іншого непідприємницького товариства - протягом десяти календарних днів після зайняття посади керівника або входження (обрання, призначення) до складу вищого органу управління, інших органів управління громадського об'єднання, іншого непідприємницького товариства.

[]{#n1117}
{Частина третя статті 45 в редакції Закону [№ 1975-VIII від 23.03.2017](/go/1975-19) }

[]{#n444}
4. Упродовж семи днів після подання декларації суб'єкт декларування має право подати виправлену декларацію.

[]{#n445}
У разі притягнення суб'єкта декларування до відповідальності за неподання, несвоєчасне подання декларації або в разі виявлення у ній недостовірних відомостей суб'єкт декларування зобов'язаний подати відповідну декларацію з достовірними відомостями.

[]{#n1066}
{Частина четверта статті 45 в редакції Закону [№ 1022-VIII від 15.03.2016](/go/1022-19) }

[]{#n1096}
5. Дія [розділу VII](#n438) цього Закону не поширюється на посадових осіб закладів, установ та організацій, які здійснюють основну діяльність у сфері соціального обслуговування населення, соціальної та професійної реабілітації осіб з інвалідністю і дітей з інвалідністю, соціального захисту ветеранів війни та учасників антитерористичної операції, здійснення заходів із забезпечення національної безпеки і оборони, відсічі і стримування збройної агресії Російської Федерації у Донецькій та Луганській областях, охорони здоров'я (крім керівників закладів охорони здоров'я центрального, обласного, районного, міського (міст обласного значення, міст Києва та Севастополя) рівня), освіти (крім керівників вищих навчальних закладів та їх заступників), науки (крім президентів Національної академії наук України та національних галузевих академій наук, перших віце-президентів, віце-президентів та головних учених секретарів Національної академії наук України та національних галузевих академій наук, інших членів Президії Національної академії наук України та президій національних галузевих академій наук, обраних загальними зборами Національної академії наук України та національних галузевих академій наук відповідно, керівників науково-дослідних інститутів та інших наукових установ), культури, мистецтв, відновлення та збереження національної пам'яті, фізичної культури, спорту, національно-патріотичного виховання, військовослужбовців військової служби за призовом під час мобілізації, на особливий період, військової служби за призовом осіб офіцерського складу, а також військових посадових осіб з числа військовослужбовців військової служби за контрактом осіб рядового складу, військової служби за контрактом осіб сержантського і старшинського складу, військовослужбовців молодшого офіцерського складу військової служби за контрактом осіб офіцерського складу, крім військовослужбовців, які проходять військову службу у військових комісаріатах.

[]{#n1120}
{Абзац перший частини п\'ятої статті 45 із змінами, внесеними згідно із Законами [№ 1975-VIII від 23.03.2017](/go/1975-19) , [№ 2462-VIII від 19.06.2018](/go/2462-19) }

[]{#n1122}
Суб'єкти декларування, які не мали можливості до 1 квітня за місцем військової служби подати декларацію осіб, уповноважених на виконання функцій держави або місцевого самоврядування, за минулий рік у зв'язку з виконанням завдань в інтересах оборони України під час дії особливого періоду, безпосередньою участю у веденні воєнних (бойових) дій, у тому числі на території проведення антитерористичної операції та здійснення заходів із забезпечення національної безпеки і оборони, відсічі і стримування збройної агресії Російської Федерації у Донецькій та Луганській областях, направленням до інших держав для участі в міжнародних операціях з підтримання миру і безпеки у складі національних контингентів або національного персоналу, подають таку декларацію за звітний рік протягом 90 календарних днів із дня прибуття до місця проходження військової служби чи дня закінчення проходження військової служби, визначеного [частиною другою](/go/2232-12) статті 24 Закону України \"Про військовий обов'язок і військову службу\".

[]{#n1124}
{Частину п\'яту статті 45 доповнено абзацом другим згідно із Законом [№ 1975-VIII від 23.03.2017](/go/1975-19) ; із змінами, внесеними згідно із Законом [№ 2462-VIII від 19.06.2018](/go/2462-19) }

[]{#n1123}
Особи, визначені абзацом другим частини п'ятої цієї статті, звільняються від обов'язку подання декларації, за умови неперебування на інших посадах, визначених у пункті 1, підпункті \"а\" пункту 2 частини першої статті 3 цього Закону.

[]{#n1121}
{Частину п\'яту статті 45 доповнено абзацом третім згідно із Законом [№ 1975-VIII від 23.03.2017](/go/1975-19) }

[]{#n1097}
{Статтю 45 доповнено частиною п\'ятою згідно із Законом [№ 1798-VIII від 21.12.2016](/go/1798-19) }

[]{#n446}
Стаття 46. Інформація, що зазначається в декларації

[]{#n447}
1. У декларації зазначаються відомості про:

[]{#n448}
1) прізвище, ім'я, по батькові, реєстраційний номер облікової картки платника податків (серія та номер паспорта громадянина України, якщо особа через свої релігійні переконання відмовилася від прийняття реєстраційного номера облікової картки платника податків та повідомила про це відповідний орган центрального органу виконавчої влади, відповідальний за формування державної податкової політики, і має про це відмітку у паспорті громадянина України) суб'єкта декларування та членів його сім'ї, зареєстроване місце проживання, а також місце фактичного проживання або поштову адресу, на яку суб'єкту декларування Національним агентством може бути надіслано кореспонденцію, місце роботи (проходження служби) або місце майбутньої роботи (проходження служби), займану посаду, або посаду, на яку претендує, та категорію посади (якщо така є) суб'єкта декларування.

[]{#n1126}
Військовослужбовці рядового, сержантського і старшинського складу, молодшого та старшого офіцерського складу не зазначають відомості про місце роботи (проходження служби) або місце майбутньої роботи (проходження служби), займану посаду;

[]{#n1128}
{Пункт 1 частини першої статті 46 доповнено абзацом другим згідно із Законом [№ 1975-VIII від 23.03.2017](/go/1975-19) }

[]{#n1127}
особи, зазначені у [підпункті \"в\"](#n1061) пункту 2 частини першої статті 3 цього Закону, також відомості про назву конкурсної комісії, до складу якої вони входять (входили), або інформацію про те, чи входять (входили) вони до складу Громадської ради доброчесності, громадських рад, рад громадського контролю, утворених при органах державної влади, а особи, зазначені у пункті 5 частини першої статті 3 цього Закону, - також відомості про назву програми (проекту) технічної або іншої допомоги у сфері запобігання та протидії корупції, назву громадського об'єднання або іншого непідприємницького товариства та його органу управління;

[]{#n1125}
{Пункт 1 частини першої статті 46 доповнено абзацом третім згідно із Законом [№ 1975-VIII від 23.03.2017](/go/1975-19) }

[]{#n1067}
{Пункт 1 частини першої статті 46 із змінами, внесеними згідно із Законом [№ 1022-VIII від 15.03.2016](/go/1022-19) }

[]{#n449}
2) об'єкти нерухомості, що належать суб'єкту декларування та членам його сім'ї на праві приватної власності, включаючи спільну власність, або знаходяться у них в оренді чи на іншому праві користування, незалежно від форми укладення правочину, внаслідок якого набуте таке право. Такі відомості включають:

[]{#n450}
а) дані щодо виду, характеристики майна, місцезнаходження, дату набуття майна у власність, оренду або інше право користування, вартість майна на дату набуття його у власність, володіння або користування;

[]{#n451}
б) у разі якщо нерухоме майно перебуває у спільній власності, про усіх співвласників такого майна вказуються відомості, зазначені у пункті 1 частини першої цієї статті, або найменування відповідної юридичної особи із зазначенням коду Єдиного державного реєстру юридичних осіб та фізичних осіб - підприємців. У разі якщо нерухоме майно перебуває в оренді або на іншому праві користування, про власника такого майна також вказуються відомості, зазначені у пункті 1 частини першої цієї статті, або найменування відповідної юридичної особи із зазначенням коду Єдиного державного реєстру юридичних осіб та фізичних осіб - підприємців;

[]{#n1001}
{Пункт 2 частини першої статті 46 із змінами, внесеними згідно із Законом [№ 198-VIII від 12.02.2015](/go/198-19) }

[]{#n1036}
2 - 1 ) об'єкти незавершеного будівництва, об'єкти, не прийняті в експлуатацію або право власності на які не зареєстроване в установленому законом порядку, які:

[]{#n1037}
а) належать суб'єкту декларування або членам його сім'ї на праві власності відповідно до [Цивільного кодексу України](/go/435-15);

[]{#n1038}
б) розташовані на земельних ділянках, що належать суб'єкту декларування або членам його сім'ї на праві приватної власності, включаючи спільну власність, або передані їм в оренду чи на іншому праві користування, незалежно від правових підстав набуття такого права;

[]{#n1039}
в) повністю або частково побудовані з матеріалів чи за кошти суб'єкта декларування або членів його сім'ї.

[]{#n1040}
Такі відомості включають:

[]{#n1041}
а) інформацію про місцезнаходження об'єкта;

[]{#n1042}
б) інформацію про власника або користувача земельної ділянки, на якій здійснюється будівництво об'єкта;

[]{#n1043}
в) якщо об'єкт перебуває у спільній власності - про всіх його співвласників зазначаються відомості, передбачені пунктом 1 частини першої цієї статті, або найменування відповідної юридичної особи із зазначенням коду Єдиного державного реєстру юридичних осіб та фізичних осіб - підприємців;

[]{#n1035}
{Частину першу статті 46 доповнено пунктом 2 - 1 згідно із Законом [№ 631-VIII від 16.07.2015](/go/631-19) }

[]{#n452}
3) цінне рухоме майно, вартість якого перевищує 100 прожиткових мінімумів, встановлених для працездатних осіб на 1 січня звітного року, що належить суб'єкту декларування або членам його сім'ї на праві приватної власності, у тому числі спільної власності, або перебуває в її володінні або користуванні незалежно від форми правочину, внаслідок якого набуте таке право. Такі відомості включають:

[]{#n1068}
{Абзац перший пункту 3 частини першої статті 46 із змінами, внесеними згідно із Законами [№ 1022-VIII від 15.03.2016](/go/1022-19) , [№ 1774-VIII від 06.12.2016](/go/1774-19) }

[]{#n453}
а) дані щодо виду майна, характеристики майна, дату набуття його у власність, володіння або користування, вартість майна на дату його набуття у власність, володіння або користування;

[]{#n454}
б) дані щодо транспортних засобів та інших самохідних машин і механізмів, а також щодо їх марки та моделі, року випуску, ідентифікаційного номера (за наявності). Відомості про транспортні засоби та інші самохідні машини і механізми зазначаються незалежно від їх вартості;

[]{#n455}
в) у разі якщо рухоме майно перебуває у спільній власності, про усіх співвласників такого майна також вказуються відомості, зазначені у пункті 1 частини першої цієї статті, або найменування відповідної юридичної особи із зазначенням коду Єдиного державного реєстру юридичних осіб та фізичних осіб - підприємців. У разі якщо рухоме майно перебуває у володінні або користуванні, про власників такого майна також вказуються відомості, зазначені у пункті 1 частини першої цієї статті, або найменування відповідної юридичної особи із зазначенням коду Єдиного державного реєстру юридичних осіб та фізичних осіб - підприємців.

[]{#n1070}
Примітка. Декларування цінного рухомого майна, зазначеного у цьому пункті (крім транспортних засобів та інших самохідних машин і механізмів), права на яке набуті до подання суб'єктом декларування першої декларації відповідно до вимог цього Закону, здійснюється з обов'язковим зазначенням інформації про набуття такого майна до початку періоду здійснення діяльності із виконання функцій держави або місцевого самоврядування або у такий період. При цьому зазначення даних щодо його вартості та дати набуття у власність, володіння або користування не є обов'язковим;

[]{#n1069}
{Пункт 3 частини першої статті 46 доповнено абзацом п\'ятим згідно із Законом [№ 1022-VIII від 15.03.2016](/go/1022-19) }

[]{#n1002}
{Пункт 3 частини першої статті 46 із змінами, внесеними згідно із Законом [№ 198-VIII від 12.02.2015](/go/198-19) }

[]{#n456}
4) цінні папери, у тому числі акції, облігації, чеки, сертифікати, векселі, що належать суб'єкту декларування або членам його сім'ї, із відображенням відомостей стосовно виду цінного папера, його емітента, дати набуття цінних паперів у власність, кількості та номінальної вартості цінних паперів. У разі якщо цінні папери передані в управління іншій особі, щодо цієї особи також вказуються відомості, зазначені у пункті 1 частини першої цієї статті, або найменування відповідної юридичної особи із зазначенням коду Єдиного державного реєстру юридичних осіб та фізичних осіб - підприємців;

[]{#n1003}
{Пункт 4 частини першої статті 46 із змінами, внесеними згідно із Законом [№ 198-VIII від 12.02.2015](/go/198-19) }

[]{#n457}
5) інші корпоративні права, що належать суб'єкту декларування або членам його сім'ї, із зазначенням найменування кожного суб'єкта господарювання, його організаційно-правової форми, коду Єдиного державного реєстру підприємств і організацій України, частки у статутному (складеному) капіталі товариства, підприємства, організації у грошовому та відсотковому вираженні;

[]{#n1005}
5 - 1 ) юридичні особи, кінцевим бенефіціарним власником (контролером) яких є суб'єкт декларування або члени його сім'ї\".

[]{#n1006}
Термін \"кінцевий бенефіціарний власник (контролер)\" вживається у значенні, наведеному в [Законі України](/go/1702-18) \"Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення\";

[]{#n1007}
{Частину першу статті 46 доповнено пунктом 5 - 1 згідно із Законом [№ 198-VIII від 12.02.2015](/go/198-19) }

[]{#n458}
6) нематеріальні активи, що належать суб'єкту декларування або членам його сім'ї, у тому числі об'єкти інтелектуальної власності, що можуть бути оцінені в грошовому еквіваленті. До відомостей щодо нематеріальних активів включаються дані про вид та характеристики таких активів, вартість активів на момент виникнення права власності, а також про дату виникнення права на них;

[]{#n459}
7) отримані (нараховані) доходи, у тому числі доходи у вигляді заробітної плати (грошового забезпечення), отримані як за основним місцем роботи, так і за сумісництвом, гонорари, дивіденди, проценти, роялті, страхові виплати, благодійна допомога, пенсія, доходи від відчуження цінних паперів та корпоративних прав, подарунки та інші доходи.

[]{#n460}
Такі відомості включають дані про вид доходу, джерело доходу та його розмір. Відомості щодо подарунка зазначаються лише у разі, якщо його вартість перевищує п'ять прожиткових мінімумів, встановлених для працездатних осіб на 1 січня звітного року, а для подарунків у вигляді грошових коштів - якщо розмір таких подарунків, отриманих від однієї особи (групи осіб) протягом року, перевищує п'ять прожиткових мінімумів, встановлених для працездатних осіб на 1 січня звітного року;

[]{#n1008}
{Абзац другий пункту 7 частини першої статті 46 в редакції Закону [№ 198-VIII від 12.02.2015](/go/198-19) ; із змінами, внесеними згідно із Законом [№ 1774-VIII від 06.12.2016](/go/1774-19) }

[]{#n461}
8) наявні грошові активи, у тому числі готівкові кошти, кошти, розміщені на банківських рахунках, внески до кредитних спілок та інших небанківських фінансових установ, кошти, позичені третім особам, а також активи у дорогоцінних (банківських) металах. Відомості щодо грошових активів включають дані про вид, розмір та валюту активу, а також найменування та код Єдиного державного реєстру підприємств і організацій України установи, в якій відкриті відповідні рахунки або до якої зроблені відповідні внески. Не підлягають декларуванню наявні грошові активи (у тому числі готівкові кошти, кошти, розміщені на банківських рахунках, внески до кредитних спілок та інших небанківських фінансових установ, кошти, позичені третім особам) та активи у дорогоцінних (банківських) металах, сукупна вартість яких не перевищує 50 прожиткових мінімумів, встановлених для працездатних осіб на 1 січня звітного року;

[]{#n1009}
{Пункт 8 частини першої статті 46 із змінами, внесеними згідно із Законами [№ 198-VIII від 12.02.2015](/go/198-19) , [№ 1774-VIII від 06.12.2016](/go/1774-19) }

[]{#n462}
9) фінансові зобов'язання, у тому числі отримані кредити, позики, зобов'язання за договорами лізингу, розмір сплачених коштів в рахунок основної суми позики (кредиту) та процентів за позикою (кредиту), зобов'язання за договорами страхування та недержавного пенсійного забезпечення, позичені іншим особам кошти. Відомості щодо фінансових зобов'язань включають дані про вид зобов'язання, його розмір, валюту зобов'язання, інформацію про особу, стосовно якої виникли такі зобов'язання, відповідно до [пункту 1](#n448) частини першої цієї статті, або найменування відповідної юридичної особи із зазначенням коду Єдиного державного реєстру юридичних осіб та фізичних осіб - підприємців, та дату виникнення зобов'язання. Такі відомості зазначаються лише у разі, якщо розмір зобов'язання перевищує 50 прожиткових мінімумів, встановлених для працездатних осіб на 1 січня звітного року. У разі якщо розмір зобов'язання не перевищує 50 прожиткових мінімумів, встановлених для працездатних осіб на 1 січня звітного року, зазначається лише загальний розмір такого фінансового зобов'язання.

[]{#n1010}
{Абзац перший пункту 9 частини першої статті 46 із змінами, внесеними згідно із Законами [№ 198-VIII від 12.02.2015](/go/198-19) , [№ 1774-VIII від 06.12.2016](/go/1774-19) }

[]{#n463}
У разі якщо предметом правочину щодо забезпечення виконання зобов'язання є нерухоме або рухоме майно, в декларації зазначаються вид майна, його місцезнаходження, вартість та інформація про власника майна відповідно до пункту 1 частини першої цієї статті або найменування відповідної юридичної особи із зазначенням коду Єдиного державного реєстру юридичних осіб та фізичних осіб - підприємців. У разі якщо засобом забезпечення отриманого зобов'язання є порука, в декларації має бути вказано інформацію про поручителя, зазначену у пункті 1 частини першої цієї статті, або найменування відповідної юридичної особи із зазначенням коду Єдиного державного реєстру юридичних осіб та фізичних осіб - підприємців;

[]{#n1011}
{Абзац другий пункту 9 частини першої статті 46 в редакції Закону [№ 198-VIII від 12.02.2015](/go/198-19) }

[]{#n464}
10) видатки та всі правочини, вчинені у звітному періоді, на підставі яких у суб'єкта декларування виникає або припиняється право власності, володіння чи користування, у тому числі спільної власності, на нерухоме або рухоме майно, нематеріальні та інші активи, а також виникають фінансові зобов'язання, які зазначені у [пунктах 2-9](#n449) частини першої цієї статті.

[]{#n465}
Такі відомості зазначаються у разі, якщо розмір відповідного видатку перевищує 50 прожиткових мінімумів, встановлених для працездатних осіб на 1 січня звітного року; до таких відомостей включаються дані про вид правочину, його предмет. На письмовий запит Національного агентства суб'єкт декларування надає інформацію щодо найменування контрагента;

[]{#n1012}
{Абзац другий пункту 10 частини першої статті 46 із змінами, внесеними згідно із Законом [№ 198-VIII від 12.02.2015](/go/198-19) ; в редакції Закону [№ 1022-VIII від 15.03.2016](/go/1022-19) ; із змінами, внесеними згідно із Законом [№ 1774-VIII від 06.12.2016](/go/1774-19) }

[]{#n466}
11) посаду чи роботу, що виконується або виконувалася за сумісництвом: дані про займану посаду чи роботу (оплачувану чи ні), що виконується за договором (контрактом), найменування юридичної чи фізичної особи, в якій (яких) особа працює або працювала за сумісництвом, із зазначенням коду Єдиного державного реєстру юридичних осіб та фізичних осіб - підприємців, або прізвище, ім'я, по батькові фізичної особи із зазначенням її реєстраційного номера облікової картки платника податків;

[]{#n467}
12) входження суб'єкта декларування до керівних, ревізійних чи наглядових органів громадських об'єднань, благодійних організацій, саморегулівних чи самоврядних професійних об'єднань, членство в таких об'єднаннях (організаціях) із зазначенням назви відповідних об'єднань (організацій) та їх коду Єдиного державного реєстру юридичних осіб та фізичних осіб - підприємців.

[]{#n468}
2. Відомості, зазначені у частині першій цієї статті, подаються незалежно від того, знаходиться об'єкт декларування на території України чи за її межами.

[]{#n1045}
3. У декларації зазначаються також відомості про об'єкти декларування, передбачені пунктами 2-8 частини першої цієї статті, що є об'єктами права власності третьої особи, якщо суб'єкт декларування або член його сім'ї отримує чи має право на отримання доходу від такого об'єкта або може прямо чи опосередковано (через інших фізичних або юридичних осіб) вчиняти щодо такого об'єкта дії, тотожні за змістом здійсненню права розпорядження ним.

[]{#n1046}
Відомості, передбачені цією частиною, не зазначаються в декларації, якщо відповідні об'єкти належать на праві власності юридичній особі, зазначеній у пункті 5 - 1 частини першої цієї статті, та їх головним призначенням є використання у господарській діяльності такої юридичної особи (промислове обладнання, спеціальна техніка тощо).

[]{#n1047}
Положення цієї частини застосовуються під час подання декларації службовими особами, які займають відповідальне та особливо відповідальне становище, а також суб'єктами декларування, які займають посади, пов'язані з високим рівнем корупційних ризиків, відповідно до [статті 50](#n493) цього Закону.

[]{#n1044}
{Статтю 46 доповнено новою частиною згідно із Законом [№ 631-VIII від 16.07.2015](/go/631-19) }

[]{#n469}
4. Відомості, передбачені пунктом 10 частини першої цієї статті, не зазначаються у деклараціях осіб, які претендують на зайняття посади, зазначеної у [пункті 1](#n26), [підпункті \"а\" пункту 2](#n38) частини першої статті 3 цього Закону, а також у деклараціях, що подаються відповідно до абзаців другого і третього частини третьої статті 45 цього Закону.

[]{#n1129}
{Частина четверта статті 46 із змінами, внесеними згідно із Законом [№ 1975-VIII від 23.03.2017](/go/1975-19) }

[]{#n470}
5. Відображення доходів і видатків суб'єктів декларування здійснюється у грошовій одиниці України.

[]{#n471}
Вартість майна, майнових прав, активів, інших об'єктів декларування, передбачених частиною першою цієї статті, зазначається у грошовій одиниці України на момент їх набуття у власність або останньої грошової оцінки.

[]{#n472}
Вартість майна, майнових прав, активів, інших об'єктів декларування, що перебувають у володінні чи користуванні суб'єкта декларування, зазначається у випадку, якщо вона відома суб'єкту декларування або повинна була стати відомою внаслідок вчинення відповідного правочину.

[]{#n473}
6. Доходи/видатки, одержані/здійснені в іноземній валюті, з метою відображення у декларації перераховуються в грошовій одиниці України за валютним (обмінним) курсом Національного банку України, що діяв на дату одержання доходів/здійснення видатків. Щодо доходів/видатків, одержаних/здійснених за кордоном, зазначається держава, в якій їх було одержано/здійснено.

[]{#n474}
7. У разі відмови члена сім'ї суб'єкта декларування надати будь-які відомості чи їх частину для заповнення декларації суб'єкт декларування зобов'язаний зазначити про це в декларації, відобразивши всю відому йому інформацію про такого члена сім'ї, визначену [пунктами 1-12](#n448) частини першої цієї статті.

[]{#n475}
Стаття 47. Облік та оприлюднення декларацій

[]{#n476}
1. Подані декларації включаються до Єдиного державного реєстру декларацій осіб, уповноважених на виконання функцій держави або місцевого самоврядування, що формується та ведеться Національним агентством.

[]{#n477}
Національне агентство забезпечує відкритий цілодобовий доступ до Єдиного державного реєстру декларацій осіб, уповноважених на виконання функцій держави або місцевого самоврядування, на офіційному веб-сайті Національного агентства.

[]{#n478}
Доступ до Єдиного державного реєстру декларацій осіб, уповноважених на виконання функцій держави або місцевого самоврядування, на офіційному веб-сайті Національного агентства надається шляхом можливості перегляду, копіювання та роздруковування інформації, а також у вигляді набору даних (електронного документа), організованого у форматі, що дозволяє його автоматизоване оброблення електронними засобами (машинозчитування) з метою повторного використання.

[]{#n479}
Зазначені у декларації відомості щодо реєстраційного номера облікової картки платника податків або серії та номера паспорта громадянина України, місця проживання, дати народження фізичних осіб, щодо яких зазначається інформація в декларації, місцезнаходження об'єктів, які наводяться в декларації (крім області, району, населеного пункту, де знаходиться об'єкт), є інформацією з обмеженим доступом та не підлягають відображенню у відкритому доступі.

[]{#n1028}
{Абзац четвертий частини першої статті 47 із змінами, внесеними згідно із Законом [№ 597-VIII від 14.07.2015](/go/597-19) }

[]{#n480}
2. Інформація про особу в Єдиному державному реєстрі декларацій осіб, уповноважених на виконання функцій держави або місцевого самоврядування, зберігається упродовж всього часу виконання цією особою функцій держави або місцевого самоврядування, а також упродовж п'яти років після припинення виконання нею зазначених функцій, крім останньої декларації, поданої особою, яка зберігається безстроково.

[]{#n481}
Стаття 48. Контроль та перевірка декларацій

[]{#n482}
1. Національне агентство проводить щодо декларацій, поданих суб'єктами декларування, такі види контролю:

[]{#n483}
1) щодо своєчасності подання;

[]{#n484}
2) щодо правильності та повноти заповнення;

[]{#n485}
3) логічний та арифметичний контроль.

[]{#n486}
2. Національне агентство проводить повну перевірку декларацій відповідно до цього Закону.

[]{#n487}
3. [Порядок](/go/z0201-17) проведення передбачених цієї статтею видів контролю, а також повної перевірки декларації визначається Національним агентством.

[]{#n488}
Стаття 49. Встановлення своєчасності подання декларацій

[]{#n489}
{Частину першу статті 49 виключено на підставі Закону [№ 1022-VIII від 15.03.2016](/go/1022-19) }

[]{#n490}
2. Державні органи, органи влади Автономної Республіки Крим, органи місцевого самоврядування, а також юридичні особи публічного права зобов'язані перевіряти факт подання суб'єктами декларування, які в них працюють (працювали або входять чи входили до складу утвореної в органі конкурсної комісії, до складу Громадської ради доброчесності, відповідних громадських рад, рад громадського контролю, утворених при державних органах), відповідно до цього Закону декларацій та повідомляти Національне агентство про випадки неподання чи несвоєчасного подання таких декларацій у визначеному ним порядку.

[]{#n1130}
{Абзац перший частини другої статті 49 із змінами, внесеними згідно із Законом [№ 1975-VIII від 23.03.2017](/go/1975-19) }

[]{#n1132}
Національне агентство перевіряє факт подання відповідно до цього Закону декларацій особами, зазначеними у пункті 5 частини першої статті 3 цього Закону.

[]{#n1131}
{Частину другу статті 49 доповнено абзацом другим згідно із Законом [№ 1975-VIII від 23.03.2017](/go/1975-19) }

[]{#n1072}
{Частина друга статті 49 в редакції Закону [№ 1022-VIII від 15.03.2016](/go/1022-19) }

[]{#n491}
3. Якщо за результатами контролю встановлено, що суб'єкт декларування не подав декларацію, Національне агентство письмово повідомляє такого суб'єкта про факт неподання декларації, і суб'єкт декларування повинен протягом десяти днів з дня отримання такого повідомлення подати декларацію в порядку, визначеному [частиною першою](#n440) статті 45 цього Закону.

[]{#n492}
Одночасно Національне агентство письмово повідомляє про факт неподання декларації спеціально уповноваженим суб'єктам у сфері протидії корупції, а також керівнику державного органу, органу влади Автономної Республіки Крим, органу місцевого самоврядування, їх апарату, юридичної особи публічного права, вищому органу управління відповідного громадського об'єднання, іншого непідприємницького товариства про факт неподання декларації відповідним суб'єктом декларування.

[]{#n1133}
{Абзац другий частини третьої статті 49 в редакції Закону [№ 1975-VIII від 23.03.2017](/go/1975-19) }

[]{#n493}
Стаття 50. Повна перевірка декларацій

[]{#n494}
1. Повна перевірка декларації полягає у з'ясуванні достовірності задекларованих відомостей, точності оцінки задекларованих активів, перевірці на наявність конфлікту інтересів та ознак незаконного збагачення і може здійснюватися у період здійснення суб'єктом декларування діяльності, пов'язаної з виконанням функцій держави або місцевого самоврядування, а також протягом трьох років після припинення такої діяльності.

[]{#n1073}
{Абзац перший частини першої статті 50 в редакції Закону [№ 1022-VIII від 15.03.2016](/go/1022-19) }

[]{#n495}
Обов'язковій повній перевірці підлягають декларації службових осіб, які займають відповідальне та особливо відповідальне становище, суб'єктів декларування, які займають посади, пов'язані з високим рівнем корупційних ризиків, перелік яких затверджується Національним агентством.

[]{#n496}
Обов'язковій повній перевірці також підлягають декларації, подані іншими суб'єктами декларування, у разі виявлення у них невідповідностей за результатами логічного та арифметичного контролю.

[]{#n497}
Національне агентство проводить повну перевірку декларації, а також самостійно проводить повну перевірку інформації, яка підлягає відображенню в декларації, щодо членів сім'ї суб'єкта декларування у випадках, передбачених [частиною](#n474) [сьомою](#n474) статті 46 цього Закону.

[]{#n1074}
{Абзац четвертий частини першої статті 50 із змінами, внесеними згідно із Законом [№ 1022-VIII від 15.03.2016](/go/1022-19) }

[]{#n1076}
Національне агентство проводить перевірку декларації на підставі інформації, отриманої від фізичних та юридичних осіб, із засобів масової інформації та інших джерел, про можливе відображення у декларації недостовірних відомостей.

[]{#n1075}
{Частину першу статті 50 доповнено абзацом п\'ятим згідно із Законом [№ 1022-VIII від 15.03.2016](/go/1022-19) }

[]{#n498}
2. У разі встановлення за результатами повної перевірки декларації відображення у декларації недостовірних відомостей Національне агентство письмово повідомляє про це керівника відповідного державного органу, органу влади Автономної Республіки Крим, органу місцевого самоврядування, їх апарату, юридичної особи публічного права, в якому працює відповідний суб'єкт декларування, та спеціально уповноважені суб'єкти у сфері протидії корупції.

[]{#n499}
Примітка . Під службовими особами, які займають відповідальне та особливо відповідальне становище, в цій статті розуміються Президент України, Прем'єр-міністр України, член Кабінету Міністрів України, перший заступник або заступник міністра, член Національної ради України з питань телебачення і радіомовлення, Національної комісії, що здійснює державне регулювання у сфері ринків фінансових послуг, Національної комісії з цінних паперів та фондового ринку, Антимонопольного комітету України, Голова Державного комітету телебачення і радіомовлення України, Голова Фонду державного майна України, його перший заступник або заступник, член Центральної виборчої комісії, член, інспектор Вищої ради правосуддя, член, інспектор Вищої кваліфікаційної комісії суддів України, народний депутат України, Уповноважений Верховної Ради України з прав людини, Уповноважений із захисту державної мови, члени Національної комісії зі стандартів державної мови, Директор Національного антикорупційного бюро України, Генеральний прокурор, його перший заступник та заступник, Голова Національного банку України, його перший заступник та заступник, член Ради Національного банку України, Секретар Ради національної безпеки і оборони України, його перший заступник та заступник, Постійний Представник Президента України в Автономній Республіці Крим, його перший заступник та заступник, радник або помічник Президента України, Голови Верховної Ради України, Прем'єр-міністра України, особи, посади яких належать до посад державної служби категорії \"А\" або \"Б\", та особи, посади яких частиною першою статті 14 [Закону України \"Про службу в органах місцевого самоврядування\"](/go/2493-14) віднесені до першої - третьої категорій, а також судді, прокурори і слідчі, керівники, заступники керівників державних органів, юрисдикція яких поширюється на всю територію України, їх апаратів та самостійних структурних підрозділів, керівники, заступники керівників державних органів, органів влади Автономної Республіки Крим, юрисдикція яких поширюється на територію однієї або кількох областей, Автономної Республіки Крим, міст Києва або Севастополя, керівників державних органів, органів влади Автономної Республіки Крим, юрисдикція яких поширюється на територію одного або кількох районів, міста республіканського в Автономній Республіці Крим або обласного значення, району в місті, міста районного значення, військові посадові особи вищого офіцерського складу.

[]{#n1064}
{Примітка до статті 50 із змінами, внесеними згідно із Законами [№ 889-VIII від 10.12.2015](/go/889-19) , [№ 1798-VIII від 21.12.2016](/go/1798-19) , [№ 2704-VIII від 25.04.2019](/go/2704-19) }

[]{#n500}
Стаття 51. Моніторинг способу життя суб'єктів декларування

[]{#n501}
1. Національне агентство здійснює вибірковий моніторинг способу життя суб'єктів декларування з метою встановлення відповідності їх рівня життя наявним у них та членів їх сім'ї майну і одержаним ними доходам згідно з декларацією особи, уповноваженої на виконання функцій держави або місцевого самоврядування, що подається відповідно до цього Закону.

[]{#n502}
2. Моніторинг способу життя суб'єктів декларування здійснюється Національним агентством на підставі інформації, отриманої від фізичних та юридичних осіб, а також із засобів масової інформації та інших відкритих джерел інформації, яка містить відомості про невідповідність рівня життя суб'єктів декларування задекларованим ними майну і доходам.

[]{#n503}
3. Порядок здійснення моніторингу способу життя суб'єктів декларування визначається Національним агентством.

[]{#n504}
Моніторинг способу життя здійснюється із додержанням законодавства про захист персональних даних та не повинен передбачати надмірного втручання у право на недоторканність особистого і сімейного життя особи.

[]{#n505}
4. Встановлення невідповідності рівня життя суб'єкта декларування задекларованим ним майну і доходам є підставою для здійснення повної перевірки його декларації. У разі встановлення невідповідності рівня життя Національним агентством надається можливість суб'єкту декларування протягом десяти робочих днів надати письмове пояснення за таким фактом.

[]{#n506}
У разі виявлення за результатами моніторингу способу життя ознак корупційного правопорушення або правопорушення, пов'язаного з корупцією, Національне агентство інформує про них спеціально уповноважені суб'єкти у сфері протидії корупції.

[]{#n507}
Стаття 52. Додаткові заходи здійснення фінансового контролю

[]{#n508}
1. У разі відкриття суб'єктом декларування або членом його сім'ї валютного рахунка в установі банку-нерезидента відповідний суб'єкт декларування зобов'язаний у десятиденний строк письмово повідомити про це Національне агентство у встановленому ним порядку, із зазначенням номера рахунка і місцезнаходження банку-нерезидента.

[]{#n509}
2. У разі суттєвої зміни у майновому стані суб'єкта декларування, а саме отримання ним доходу, придбання майна на суму, яка перевищує 50 прожиткових мінімумів, встановлених для працездатних осіб на 1 січня відповідного року, зазначений суб'єкт у десятиденний строк з моменту отримання доходу або придбання майна зобов'язаний письмово [повідомити](/go/z0961-16) про це Національне агентство. Зазначена інформація вноситься до Єдиного державного реєстру декларацій осіб, уповноважених на виконання функцій держави або місцевого самоврядування, та оприлюднюється на офіційному веб-сайті Національного агентства.

[]{#n1086}
{Частина друга статті 52 із змінами, внесеними згідно із Законом [№ 1774-VIII від 06.12.2016](/go/1774-19) }

[]{#n510}
3. [Порядок](/go/z1366-16) інформування Національного агентства про відкриття валютного рахунка в установі банку-нерезидента, а також про суттєві зміни у майновому стані визначаються Національним агентством.

[]{#n1030}
Стаття 52 - 1 . Особливості здійснення заходів фінансового контролю стосовно окремих категорій осіб

[]{#n1031}
1. Стосовно осіб, зазначених у пункті 1, підпункті \"а\" пункту 2 частини першої статті 3 цього Закону, які належать до кадрового складу розвідувальних органів України та/або займають посади, перебування на яких становить державну таємницю, зокрема, у військових формуваннях та державних органах, що здійснюють оперативно-розшукову, контрозвідувальну, розвідувальну діяльність, а також осіб, які претендують на зайняття таких посад, заходи, передбачені розділом VII цього Закону, організовуються і здійснюються у спосіб, що унеможливлює розкриття їх належності до зазначених органів (формувань), у порядку, що визначається Національним агентством з питань запобігання корупції за погодженням із зазначеними органами (формуваннями).

[]{#n1029}
{Розділ VII доповнено статтею 52 - 1 згідно із Законом [№ 597-VIII від 14.07.2015](/go/597-19) }

[]{#n511}
Розділ VIII\
ЗАХИСТ ВИКРИВАЧІВ

[]{#n512}
Стаття 53. Державний захист осіб, які надають допомогу в запобіганні і протидії корупції

[]{#n513}
1. Особа, яка надає допомогу в запобіганні і протидії корупції (викривач), - особа, яка за наявності обґрунтованого переконання, що інформація є достовірною, повідомляє про порушення вимог цього Закону іншою особою.

[]{#n514}
2. Особи, які надають допомогу в запобіганні і протидії корупції, перебувають під захистом держави. За наявності загрози життю, житлу, здоров'ю та майну осіб, які надають допомогу в запобіганні і протидії корупції, або їх близьких осіб, у зв'язку із здійсненим повідомленням про порушення вимог цього Закону, правоохоронними органами до них можуть бути застосовані правові, організаційно-технічні та інші спрямовані на захист від протиправних посягань заходи, передбачені [Законом України](/go/3782-12) \"Про забезпечення безпеки осіб, які беруть участь у кримінальному судочинстві\".

[]{#n515}
3. Особа або член її сім'ї не може бути звільнена чи примушена до звільнення, притягнута до дисциплінарної відповідальності чи піддана з боку керівника або роботодавця іншим негативним заходам впливу (переведення, атестація, зміна умов праці, відмова в призначенні на вищу посаду, скорочення заробітної плати тощо) або загрозі таких заходів впливу у зв'язку з повідомленням нею про порушення вимог цього Закону іншою особою.

[]{#n516}
Інформація про викривача може бути розголошена лише за його згодою, крім випадків, встановлених законом.

[]{#n517}
4. Національне агентство, а також інші державні органи, органи влади Автономної Республіки Крим, органи місцевого самоврядування забезпечують умови для повідомлень їх працівниками про порушення вимог цього Закону іншою особою, зокрема через спеціальні телефонні лінії, офіційні веб-сайти, засоби електронного зв'язку.

[]{#n518}
5. Повідомлення про порушення вимог цього Закону може бути здійснене працівником відповідного органу без зазначення авторства (анонімно).

[]{#n519}
Вимоги до анонімних повідомлень про порушення вимог цього Закону та порядок їх розгляду визначаються цим Законом.

[]{#n520}
Анонімне повідомлення про порушення вимог цього Закону підлягає розгляду, якщо наведена у ньому інформація стосується конкретної особи, містить фактичні дані, які можуть бути перевірені.

[]{#n521}
Анонімне повідомлення про порушення вимог цього Закону підлягає перевірці у термін не більше п'ятнадцяти днів від дня його отримання. Якщо у вказаний термін перевірити інформацію, що міститься в повідомленні, неможливо, керівник відповідного органу або його заступник продовжують термін розгляду повідомлення до тридцяти днів від дня його отримання.

[]{#n522}
У разі підтвердження викладеної у повідомленні інформації про порушення вимог цього Закону керівник відповідного органу вживає заходів щодо припинення виявленого порушення, усунення його наслідків та притягнення винних осіб до дисциплінарної відповідальності, а у випадках виявлення ознак кримінального або адміністративного правопорушення також інформує спеціально уповноважених суб'єктів у сфері протидії корупції.

[]{#n523}
6. Національне агентство здійснює постійний моніторинг виконання закону у сфері захисту викривачів, проводить щорічний аналіз та перегляд державної політики у цій сфері.

[]{#n524}
7. Посадові і службові особи державних органів, органів влади Автономної Республіки Крим, посадові особи органів місцевого самоврядування, юридичних осіб публічного права, їх структурних підрозділів у разі виявлення корупційного або пов'язаного з корупцією правопорушення чи одержання інформації про вчинення такого правопорушення працівниками відповідних державних органів, органів влади Автономної Республіки Крим, органів місцевого самоврядування, юридичних осіб публічного права, їх структурних підрозділів зобов'язані у межах своїх повноважень ужити заходів щодо припинення такого правопорушення та негайно письмово повідомити про його вчинення спеціально уповноважений суб'єкт у сфері протидії корупції.

[]{#n525}
Розділ IX\
ІНШІ МЕХАНІЗМИ ЗАПОБІГАННЯ І ПРОТИДІЇ КОРУПЦІЇ

[]{#n526}
Стаття 54. Заборона на одержання пільг, послуг і майна органами державної влади та органами місцевого самоврядування

[]{#n527}
1. Державним органам, органам влади Автономної Республіки Крим, органам місцевого самоврядування забороняється одержувати від фізичних, юридичних осіб безоплатно грошові кошти або інше майно, нематеріальні активи, майнові переваги, пільги чи послуги, крім випадків, передбачених законами або чинними міжнародними договорами, згоду на обов'язковість яких надано Верховною Радою України.

[]{#n528}
2. Незаконне одержання від фізичних, юридичних осіб безоплатно грошових коштів або іншого майна, нематеріальних активів, майнових переваг, пільг чи послуг за наявності підстав тягне за собою відповідальність відповідних посадових осіб державних органів, органів влади Автономної Республіки Крим, органів місцевого самоврядування.

[]{#n529}
Стаття 55. Антикорупційна експертиза

[]{#n530}
1. З метою виявлення в чинних нормативно-правових актах та проектах нормативно-правових актів факторів, що сприяють або можуть сприяти вчиненню корупційних правопорушень, розроблення рекомендацій стосовно їх усунення проводиться антикорупційна експертиза.

[]{#n531}
2. Обов'язкова антикорупційна експертиза здійснюється Міністерством юстиції України, крім антикорупційної експертизи проектів нормативно-правових актів, внесених на розгляд Верховної Ради України народними депутатами України, яка здійснюється комітетом Верховної Ради України, до предмета відання якого належить питання боротьби з корупцією.

[]{#n532}
Міністерство юстиції України визначає [порядок](/go/z0303-15) і методологію проведення ним антикорупційної експертизи, а також порядок оприлюднення її результатів.

[]{#n533}
3. Обов'язковій антикорупційній експертизі, яка проводиться Міністерством юстиції України, підлягають усі проекти нормативно-правових актів, що вносяться на розгляд Кабінету Міністрів України.

[]{#n534}
4. Антикорупційна експертиза нормативно-правових актів здійснюється Міністерством юстиції України згідно із затвердженим ним щорічним планом. Вказана експертиза здійснюється щодо законів України, актів Президента України та Кабінету Міністрів України у таких сферах:

[]{#n535}
1) прав та свобод людини і громадянина;

[]{#n536}
2) повноважень органів державної влади та органів місцевого самоврядування, осіб, уповноважених на виконання функцій держави або місцевого самоврядування;

[]{#n537}
3) надання адміністративних послуг;

[]{#n538}
4) розподілу та витрачання коштів державного бюджету та місцевих бюджетів;

[]{#n539}
5) конкурсних (тендерних) процедур.

[]{#n540}
Антикорупційна експертиза нормативно-правових актів державних органів, нормативно-правові акти яких підлягають державній реєстрації, здійснюється під час такої реєстрації.

[]{#n541}
5. Національне агентство може проводити за власною ініціативою у встановленому ним [порядку](/go/z1184-16) антикорупційну експертизу проектів нормативно-правових актів, що вносяться на розгляд Верховної Ради України або Кабінету Міністрів України.

[]{#n542}
Для проведення Національним агентством антикорупційної експертизи Кабінет Міністрів України надсилає йому проекти усіх відповідних нормативно-правових актів.

[]{#n543}
Національне агентство інформує відповідний комітет Верховної Ради України або Кабінет Міністрів України про проведення антикорупційної експертизи відповідного проекту нормативно-правового акта, що є підставою для зупинення процедури його розгляду або прийняття, але на строк не більше десяти днів.

[]{#n544}
Громадська рада при Національному агентстві залучається до проведення ним антикорупційної експертизи.

[]{#n545}
6. Результати антикорупційної експертизи чинних нормативно-правових актів у разі виявлення факторів, що сприяють або можуть сприяти вчиненню корупційних правопорушень, підлягають обов'язковому оприлюдненню на офіційному веб-сайті органу, який проводив відповідну експертизу.

[]{#n546}
7. За ініціативою фізичних осіб, громадських об'єднань, юридичних осіб може проводитися громадська антикорупційна експертиза чинних нормативно-правових актів та проектів нормативно-правових актів.

[]{#n547}
Проведення громадської антикорупційної експертизи чинних нормативно-правових актів, проектів нормативно-правових актів, а також оприлюднення її результатів здійснюються за рахунок відповідних фізичних осіб, громадських об'єднань, юридичних осіб або інших джерел, не заборонених законодавством.

[]{#n548}
8. Результати антикорупційної експертизи, в тому числі громадської, підлягають обов'язковому розгляду суб'єктом видання (прийняття) відповідного акта, його правонаступником або суб'єктом, до якого перейшли відповідні нормотворчі повноваження у даній сфері.

[]{#n549}
9. Національне агентство здійснює періодичний перегляд законодавства на наявність у ньому корупціогенних норм та надає Міністерству юстиції України пропозиції щодо включення їх до плану проведення антикорупційної експертизи, передбаченого частиною четвертою цієї статті. До проведення зазначеного моніторингу Національне агентство може залучати громадські об'єднання, наукові установи, в тому числі на умовах державного замовлення на підставі відкритого конкурсу.

[]{#n550}
Стаття 56. Спеціальна перевірка

[]{#n551}
1. Стосовно осіб, які претендують на зайняття посад, які передбачають зайняття відповідального або особливо відповідального становища, а також посад з підвищеним корупційним ризиком, [перелік](/go/z0987-16) яких затверджується Національним агентством, проводиться спеціальна перевірка, у тому числі щодо відомостей, поданих особисто.

[]{#n552}
Спеціальна перевірка не проводиться щодо:

[]{#n553}
1) кандидатів на пост Президента України, кандидатів у народні депутати України, кандидатів у депутати Верховної Ради Автономної Республіки Крим, місцевих рад та на посади сільських, селищних, міських голів, старост;

[]{#n1100}
{Абзац третій частини першої статті 56 із змінами, внесеними згідно із Законом [№ 1848-VIII від 09.02.2017](/go/1848-19) }

[]{#n554}
2) громадян, які призиваються на військову службу за призовом осіб офіцерського складу та на військову службу за призовом під час мобілізації, на особливий період, або залучаються до виконання обов'язків за посадами, передбаченими штатами воєнного часу;

[]{#n555}
3) претендентів, які перебувають на посадах в державних органах, органах влади Автономної Республіки Крим, органах місцевого самоврядування та призначаються в порядку переведення чи просування по службі на посади в межах того ж органу або призначаються в порядку переведення на посади в інших державних органах, органах влади Автономної Республіки Крим, органах місцевого самоврядування;

[]{#n556}
4) претендентів, які перебувають на посадах в державних органах, органах влади Автономної Республіки Крим, органах місцевого самоврядування, що припиняються, та призначаються в порядку переведення на роботу до інших органів, до яких переходять повноваження та функції органів, що припиняються;

[]{#n557}
5) осіб при розгляді питання про включення їх до списку народних засідателів або присяжних.

[]{#n558}
У разі якщо призначення, обрання чи затвердження на посади здійснюється місцевою радою, спеціальна перевірка проводиться у встановленому цим Законом порядку стосовно призначених, обраних чи затверджених на відповідні посади осіб.

[]{#n559}
2. Організація проведення спеціальної перевірки покладається на керівника (заступника керівника) державного органу, органу влади Автономної Республіки Крим, органу місцевого самоврядування або їх апарату, на зайняття посади в якому претендує особа, крім випадків, установлених законом. Для забезпечення організації проведення спеціальної перевірки керівник відповідного державного органу, органу влади Автономної Республіки Крим, органу місцевого самоврядування або їх апарату може визначити відповідальний структурний підрозділ.

[]{#n560}
Особливості організації проведення спеціальної перевірки щодо кандидатів на посаду судді визначаються [Законом України](/go/2453-17) \"Про судоустрій і статус суддів\".

[]{#n1098}
Щодо кандидатів на посади члена Вищої ради правосуддя, члена Вищої кваліфікаційної комісії суддів України, обрання яких здійснюється з'їздом суддів України, з'їздом адвокатів України, всеукраїнською конференцією прокурорів, з'їздом представників юридичних вищих навчальних закладів та наукових установ, організація проведення спеціальної перевірки покладається на секретаріат Вищої ради правосуддя, секретаріат Вищої кваліфікаційної комісії суддів України відповідно.

[]{#n1099}
{Частину другу доповнено новим абзацом згідно із Законом [№ 1798-VIII від 21.12.2016](/go/1798-19) }

[]{#n561}
Щодо кандидатів на зайняття інших посад, призначення (обрання) на які здійснюється Президентом України, Верховною Радою України або Кабінетом Міністрів України, організація проведення спеціальної перевірки покладається відповідно на Главу Адміністрації Президента України, Керівника Апарату Верховної Ради України, Міністра Кабінету Міністрів України або їх заступників.

[]{#n562}
Організація проведення спеціальної перевірки у новостворених державних органах покладається на центральний орган виконавчої влади, що реалізує державну політику у сфері державної служби, до моменту утворення у такому новоствореному органі відповідального за це структурного підрозділу.

[]{#n563}
3. Спеціальній перевірці підлягають відомості про особу, яка претендує на зайняття посади, зазначеної в частині першій цієї статті, зокрема щодо:

[]{#n564}
1) наявності судового рішення, що набрало законної сили, згідно з яким особу притягнуто до кримінальної відповідальності, в тому числі за корупційні правопорушення, а також наявності судимості, її зняття, погашення;

[]{#n565}
2) факту, що особа піддана, піддавалася раніше адміністративним стягненням за пов'язані з корупцією правопорушення;

[]{#n566}
3) достовірності відомостей, зазначених у декларації особи, уповноваженої на виконання функцій держави або місцевого самоврядування;

[]{#n567}
4) наявності в особи корпоративних прав;

[]{#n568}
5) стану здоров'я (в частині перебування особи на обліку в психоневрологічних або наркологічних закладах охорони здоров'я), освіти, наявності наукового ступеня, вченого звання;

[]{#n569}
6) відношення особи до військового обов'язку;

[]{#n570}
7) наявності в особи допуску до державної таємниці, якщо такий допуск необхідний згідно з кваліфікаційними вимогами до певної посади;

[]{#n571}
8) поширення на особу заборони займати відповідну посаду, передбаченої положеннями [Закону України](/go/1682-18) \"Про очищення влади\".

[]{#n572}
Кандидат на посаду, стосовно якого спеціальна перевірка вже проводилася, при призначенні в порядку переведення на посаду до іншого державного органу, органу влади Автономної Республіки Крим, органу місцевого самоврядування повідомляє про це відповідний орган, який в установленому порядку запитує інформацію щодо її результатів.

[]{#n573}
Примітка . Посадами, які передбачають зайняття відповідального або особливо відповідального становища, є посади Президента України, Прем'єр-міністра України, члена Кабінету Міністрів України, першого заступника або заступника міністра, члена Національної ради України з питань телебачення і радіомовлення, Національної комісії, що здійснює державне регулювання у сфері ринків фінансових послуг, Національної комісії з цінних паперів та фондового ринку, Національної комісії, що здійснює державне регулювання у сферах енергетики та комунальних послуг, Антимонопольного комітету України, Голови Державного комітету телебачення і радіомовлення України, Голови Фонду державного майна України, його першого заступника або заступника, члена Центральної виборчої комісії, члена Вищої ради правосуддя, члена Вищої кваліфікаційної комісії суддів України, народного депутата України, Уповноваженого Верховної Ради України з прав людини, Уповноваженого із захисту державної мови, члена Національної комісії зі стандартів державної мови, Директора Національного антикорупційного бюро України, Генерального прокурора, його першого заступника та заступника, Голови Національного банку України, його першого заступника та заступника, члена Ради Національного банку України, Секретаря Ради національної безпеки і оборони України, його першого заступника та заступника, Постійного Представника Президента України в Автономній Республіці Крим, його першого заступника та заступника, радника або помічника Президента України, Голови Верховної Ради України, Прем'єр-міністра України, посади, які належать до посад державної служби категорії \"А\" або \"Б\", та посади, які частиною першою статті 14 [Закону України](/go/2493-14) \"Про службу в органах місцевого самоврядування\" віднесені до першої - третьої категорій, а також посади суддів, прокурорів і слідчих, керівників, заступників керівників державних органів, юрисдикція яких поширюється на всю територію України, їх апаратів та самостійних структурних підрозділів, керівників, заступників керівників державних органів, органів влади Автономної Республіки Крим, юрисдикція яких поширюється на територію однієї або кількох областей, Автономної Республіки Крим, міст Києва або Севастополя, керівників державних органів, органів влади Автономної Республіки Крим, юрисдикція яких поширюється на територію одного або кількох районів, міста республіканського в Автономній Республіці Крим або обласного значення, району в місті, міста районного значення, а також посади, що підлягають заміщенню вищим офіцерським складом військовослужбовців.

[]{#n1065}
{Примітка до статті 56 із змінами, внесеними згідно із Законами [№ 889-VIII від 10.12.2015](/go/889-19) , [№ 1540-VIII від 22.09.2016](/go/1540-19) , [№ 1798-VIII від 21.12.2016](/go/1798-19) , [№ 2704-VIII від 25.04.2019](/go/2704-19) }

[]{#n574}
Стаття 57. Порядок проведення спеціальної перевірки

[]{#n575}
1. Спеціальна перевірка проводиться за письмовою згодою особи, яка претендує на зайняття посади, у строк, що не перевищує двадцяти п'яти календарних днів з дня надання згоди на проведення спеціальної перевірки.

[]{#n576}
У разі ненадання особою такої згоди питання щодо призначення її на посаду не розглядається.

[]{#n577}
[Порядок](/go/171-2015-%D0%BF) проведення спеціальної перевірки та [форма згоди](/go/171-2015-%D0%BF) на проведення спеціальної перевірки затверджуються Кабінетом Міністрів України.

[]{#n578}
2. Для проведення спеціальної перевірки особа, яка претендує на зайняття посади, подає до відповідного органу:

[]{#n579}
1) письмову згоду на проведення спеціальної перевірки;

[]{#n580}
2) автобіографію;

[]{#n581}
3) копію паспорта громадянина України;

[]{#n582}
4) копії документів про освіту, вчені звання та наукові ступені;

[]{#n583}
5) медичну довідку про стан здоров'я за формою, затвердженою Міністерством охорони здоров'я України щодо перебування особи на обліку в психоневрологічних або наркологічних закладах охорони здоров'я;

[]{#n584}
6) копію військового квитка або посвідчення особи військовослужбовця (для військовослужбовців або військовозобов'язаних);

[]{#n585}
7) довідку про допуск до державної таємниці (у разі його наявності).

[]{#n586}
Особа, яка претендує на зайняття посади, також подає до Національного агентства в порядку, визначеному [частиною першою](#n440) статті 45 цього Закону, декларацію особи, уповноваженої на виконання функцій держави або місцевого самоврядування.

[]{#n587}
Особи, зазначені в [абзаці сьомому](#n557) частини першої статті 56 цього Закону, подають передбачені цією частиною статті документи для проведення спеціальної перевірки протягом трьох робочих днів з дня відповідного обрання або затвердження.

[]{#n588}
3. Після одержання письмової згоди особи, яка претендує на зайняття посади, на проведення спеціальної перевірки орган, на посаду в якому претендує особа, не пізніше наступного дня надсилає до відповідних державних органів, до компетенції яких належить проведення спеціальної перевірки відомостей, передбачених у [частині третій](#n563) статті 56, або до їх територіальних органів (за наявності) [запит](/go/171-2015-%D0%BF) про перевірку відомостей щодо особи, яка претендує на зайняття відповідної посади, за формою, яку затверджує Кабінет Міністрів України.

[]{#n589}
Запит підписує керівник органу, на посаду в якому претендує особа, а в разі його відсутності - особа, яка виконує обов'язки керівника, або один з його заступників відповідно до розподілу функціональних обов'язків.

[]{#n590}
До запиту додаються копії документів, зазначених у частині другій цієї статті.

[]{#n591}
Щодо кандидатів на зайняття посад (крім посади судді), призначення (обрання) на які здійснюється Президентом України, Верховною Радою України або Кабінетом Міністрів України, такий запит надсилається до відповідних державних органів (їх територіальних органів) відповідно Главою Адміністрації Президента України, Керівником Апарату Верховної Ради України, Міністром Кабінету Міністрів України (їх заступниками або іншою визначеною ними посадовою особою) через центральний орган виконавчої влади, що реалізує державну політику у сфері державної служби.

[]{#n592}
4. Спеціальна перевірка проводиться:

[]{#n593}
1) Національною поліцією і Державною судовою адміністрацією України - щодо відомостей про притягнення особи до кримінальної відповідальності, наявність судимості, її зняття, погашення;

[]{#n1057}
{Пункт 1 частини четвертої статті 57 із змінами, внесеними згідно із Законом [№ 766-VIII від 10.11.2015](/go/766-19) }

[]{#n594}
2) Міністерством юстиції України та Національною комісією з цінних паперів та фондового ринку - щодо наявності в особи корпоративних прав;

[]{#n595}
3) Національним агентством - щодо наявності у Єдиному державному реєстрі осіб, які вчинили корупційні або пов'язані з корупцією правопорушення, відомостей про кандидата, а також щодо достовірності відомостей, зазначених особою у декларації особи, уповноваженої на виконання функцій держави або місцевого самоврядування, за минулий рік;

[]{#n596}
4) центральним органом виконавчої влади, що реалізує державну політику у сфері охорони здоров'я, відповідним органом виконавчої влади Автономної Республіки Крим, структурним підрозділом обласної, Київської, Севастопольської міської державної адміністрації - щодо відомостей про стан здоров'я кандидата (в частині перебування особи на обліку в психоневрологічних або наркологічних закладах охорони здоров'я);

[]{#n597}
5) центральним органом виконавчої влади, що реалізує державну політику у сфері освіти, відповідним органом виконавчої влади Автономної Республіки Крим, структурним підрозділом обласної, Київської, Севастопольської міської державної адміністрації, центральним органом виконавчої влади, якому підпорядкований навчальний заклад, керівником навчального закладу - щодо освіти, наявності у кандидата наукового ступеня, вченого звання;

[]{#n598}
6) Службою безпеки України - щодо наявності в особи допуску до державної таємниці, а також щодо відношення особи до військового обов'язку (в частині персонально-якісного обліку військовозобов'язаних Служби безпеки України);

[]{#n599}
7) Міністерством оборони України, військовими комісаріатами Автономної Республіки Крим, областей, міст Києва та Севастополя - щодо відношення особи до військового обов'язку (за винятком випадків персонально-якісного обліку військовозобов'язаних Служби безпеки України).

[]{#n600}
До проведення спеціальної перевірки можуть бути залучені інші центральні органи виконавчої влади або спеціально уповноважені суб'єкти у сфері протидії корупції з метою перевірки відомостей про особу, зазначених у цій статті, або достовірності документів, передбачених цією статтею.

[]{#n601}
Стаття 58. Результати проведення спеціальної перевірки

[]{#n602}
1. Інформація про результати спеціальної перевірки, підписана керівником органу, що проводив перевірку, а в разі його відсутності - особою, яка виконує його обов'язки, або заступником керівника органу відповідно до розподілу функціональних обов'язків, подається до органу, який надіслав відповідний запит, у семиденний строк з дати надходження запиту.

[]{#n603}
Під час проведення спеціальної перевірки між органами (підрозділами), які її проводять, можуть здійснюватися взаємодія та обмін відомостями щодо особи, зокрема щодо осіб, які претендують на зайняття посад, перебування на яких становить державну таємницю. Такі взаємодія й обмін здійснюються у порядку, визначеному Кабінетом Міністрів України.

[]{#n604}
2. Рішення про призначення (обрання) або про відмову у призначенні (обранні) на посаду, пов'язану із виконанням функцій держави або місцевого самоврядування, приймається після проведення спеціальної перевірки.

[]{#n605}
У разі встановлення за результатами спеціальної перевірки факту розбіжностей у поданих претендентом на посаду автобіографії та/або декларації особи, уповноваженої на виконання функцій держави або місцевого самоврядування, за минулий рік посадовою особою (органом), яка (який) організовує проведення спеціальної перевірки, надається можливість претенденту на посаду протягом п'яти робочих днів надати письмове пояснення за таким фактом та/або виправити таку розбіжність.

[]{#n606}
У разі встановлення за результатами спеціальної перевірки відомостей про претендента на посаду, які не відповідають встановленим законодавством вимогам для зайняття посади, посадова особа (орган), яка (який) здійснює призначення (обрання) на цю посаду, відмовляє претенденту у призначенні (обранні) на посаду.

[]{#n607}
У разі встановлення за результатами спеціальної перевірки та розгляду вищезазначених пояснень претендента на посаду факту подання ним підроблених документів або неправдивих відомостей посадова особа (орган), яка (який) здійснює призначення (обрання) на цю посаду, повідомляє протягом трьох робочих днів про виявлений факт правоохоронні органи та відмовляє претенденту у призначенні (обранні) на посаду.

[]{#n608}
Особа, щодо якої за результатами спеціальної перевірки встановлено обставини, які є підставою для відмови у призначенні (обранні) на посаду, вважається такою, що не пройшла спеціальну перевірку.

[]{#n609}
Повноваження особи, зазначеної в [абзаці восьмому](#n558) частини першої статті 56 цього Закону, достроково припиняються без припинення повноважень депутата ради, а відповідна особа звільняється з відповідної посади без прийняття рішення відповідної ради у випадку, якщо вона не пройшла спеціальну перевірку або не надала у встановлений цим Законом строк згоди на проведення спеціальної перевірки.

[]{#n610}
Рішення про відмову у призначенні (обранні) на посаду за результатами спеціальної перевірки може бути оскаржено до суду.

[]{#n611}
3. Орган, на посаду в якому претендує особа, на підставі одержаної інформації готує [довідку](/go/171-2015-%D0%BF) про результати спеціальної перевірки за формою, затвердженою Кабінетом Міністрів України. Щодо кандидатів на зайняття посад (крім посади судді), призначення (обрання) на які здійснюється Президентом України, Верховною Радою України або Кабінетом Міністрів України, таку довідку готує відповідний структурний підрозділ Адміністрації Президента України, Апарату Верховної Ради України або Секретаріату Кабінету Міністрів України.

[]{#n612}
Особи, щодо яких проведена спеціальна перевірка, мають право на ознайомлення з довідкою про результати спеціальної перевірки та в разі незгоди з результатами перевірки можуть подати відповідному органу державної влади, органу місцевого самоврядування свої зауваження у письмовій формі. Ці зауваження підлягають розгляду у семиденний строк з дня їх надходження.

[]{#n613}
Інформація про результати спеціальної перевірки та документи щодо її проведення є конфіденційними, якщо вони не містять відомостей, що становлять державну таємницю.

[]{#n614}
Документи, що були подані особою, яка претендувала на зайняття посади, для проведення спеціальної перевірки, у разі призначення (обрання) її на посаду передаються для зберігання в особовій справі, а в разі відмови у призначенні (обранні) на посаду повертаються цій особі під розписку, крім випадків, коли встановлено неправдивість цих документів, та інших випадків, передбачених законом.

[]{#n615}
Довідка про результати спеціальної перевірки додається до документів, поданих особою, або до особової справи, якщо прийнято рішення про її призначення (обрання) на посаду.

[]{#n616}
Стаття 59. Єдиний державний реєстр осіб, які вчинили корупційні або пов'язані з корупцією правопорушення

[]{#n617}
1. Відомості про осіб, яких притягнуто до кримінальної, адміністративної, дисциплінарної або цивільно-правової відповідальності за вчинення корупційних або пов'язаних з корупцією правопорушень, а також про юридичних осіб, до яких застосовано заходи кримінально-правового характеру у зв'язку з вчиненням корупційного правопорушення, вносяться до Єдиного державного реєстру осіб, які вчинили корупційні або пов'язані з корупцією правопорушення, що формується та ведеться Національним агентством. Відомості про осіб, які входять до особового складу органів, що провадять оперативно-розшукову або розвідувальну чи контррозвідувальну діяльність, належність яких до вказаних органів становить державну таємницю, та яких притягнуто до відповідальності за вчинення корупційних правопорушень, вносяться до розділу з обмеженим доступом Єдиного державного реєстру осіб, які вчинили корупційні або пов'язані з корупцією правопорушення.

[]{#n618}
[Положення про Єдиний державний реєстр осіб, які вчинили корупційні або пов'язані з корупцією правопорушення](/go/z0345-18), порядок його формування та ведення затверджуються Національним агентством.

[]{#n619}
Відомості про фізичних осіб, яких притягнуто до відповідальності за вчинення корупційних або пов'язаних з корупцією правопорушень, а також про юридичних осіб, до яких застосовано заходи кримінально-правового характеру у зв'язку з вчиненням корупційного правопорушення, вносяться до Єдиного державного реєстру осіб, які вчинили корупційні або пов'язані з корупцією правопорушення, протягом трьох робочих днів з дня надходження з Державної судової адміністрації України до Національного агентства електронної копії рішення суду, яке набрало законної сили, з Єдиного державного реєстру судових рішень.

[]{#n620}
Відомості про накладення дисциплінарного стягнення за вчинення корупційного або пов'язаного з корупцією правопорушення вносяться до Єдиного державного реєстру осіб, які вчинили корупційні або пов'язані з корупцією правопорушення, протягом трьох робочих днів з дня надходження до Національного агентства від кадрової служби державного органу, органу влади Автономної Республіки Крим, органу місцевого самоврядування, а також підприємства, установи та організації завіреної в установленому порядку паперової копії наказу про накладення дисциплінарного стягнення.

[]{#n621}
2. Інформація з Єдиного державного реєстру осіб, які вчинили корупційні або пов'язані з корупцією правопорушення, про внесення відомостей про особу до зазначеного реєстру або про відсутність відомостей про таку особу подається:

[]{#n622}
на запит державних органів, органів влади Автономної Республіки Крим, органів місцевого самоврядування з метою проведення спеціальної перевірки відомостей про осіб, які претендують на зайняття посад, пов'язаних з виконанням функцій держави або місцевого самоврядування;

[]{#n623}
на запит правоохоронних органів у разі необхідності отримання такої інформації в рамках кримінального або адміністративного провадження або на запит прокурора в рамках здійснення нагляду за додержанням вимог і застосуванням законів;

[]{#n624}
у разі звернення фізичної особи (уповноваженої нею особи) або уповноваженого представника юридичної особи щодо отримання відомостей про себе або юридичну особу, яку він представляє.

[]{#n625}
3. Національне агентство забезпечує оприлюднення на своєму офіційному веб-сайті відомостей з Єдиного державного реєстру осіб, які вчинили корупційні або пов'язані з корупцією правопорушення, протягом трьох робочих днів після їх внесення до реєстру.

[]{#n626}
Відкритими для безоплатного цілодобового доступу є такі відомості про фізичну особу, яку притягнуто до відповідальності за вчинення корупційного або пов'язаного з корупцією правопорушення:

[]{#n627}
1) прізвище, ім'я, по батькові;

[]{#n628}
2) місце роботи, посада на час вчинення корупційного або пов'язаного з корупцією правопорушення;

[]{#n629}
3) склад корупційного або пов'язаного з корупцією правопорушення;

[]{#n630}
4) вид покарання (стягнення);

[]{#n631}
5) спосіб вчинення дисциплінарного корупційного проступку;

[]{#n632}
6) вид дисциплінарного стягнення.

[]{#n633}
Відкритими для безоплатного цілодобового доступу є такі відомості про юридичну особу, до якої застосовано заходи кримінально-правового характеру:

[]{#n634}
1) назва;

[]{#n635}
2) юридична адреса, код в Єдиному державному реєстрі юридичних осіб та фізичних осіб - підприємців;

[]{#n636}
3) склад корупційного правопорушення, у зв'язку з вчиненням якого застосовано заходи кримінально-правового характеру;

[]{#n637}
4) вид застосованих заходів кримінально-правового характеру.

[]{#n638}
Зазначені відомості не належать до конфіденційної інформації про особу та не можуть бути обмежені в доступі.

[]{#n639}
Стаття 60. Вимоги щодо прозорості та доступу до інформації

[]{#n640}
1. Особам, зазначеним у [пунктах 1](#n26), [2](#n37), 4 і 5 частини першої статті 3 цього Закону, а також особам, які постійно або тимчасово обіймають посади, пов'язані з виконанням організаційно-розпорядчих чи адміністративно-господарських обов'язків, або спеціально уповноважені на виконання таких обов'язків у юридичних особах приватного права незалежно від організаційно-правової форми, забороняється:

[]{#n1134}
{Абзац перший частини першої статті 60 із змінами, внесеними згідно із Законом [№ 1975-VIII від 23.03.2017](/go/1975-19) }

[]{#n641}
1) відмовляти фізичним або юридичним особам в інформації, надання якої цим фізичним або юридичним особам передбачено законом;

[]{#n642}
2) надавати несвоєчасно, недостовірну чи не в повному обсязі інформацію, яка підлягає наданню відповідно до закону.

[]{#n643}
2. Не може бути віднесена до інформації з обмеженим доступом інформація про:

[]{#n644}
1) розміри, види благодійної та іншої допомоги, що надається фізичним та юридичним особам чи одержується від них особами, зазначеними в [пункті 1](#n26), підпунктах \"а\" і \"в\" пункту 2 та пунктах 4 і 5 частини першої статті 3 цього Закону, або державними органами, органами місцевого самоврядування;

[]{#n1135}
{Пункт 1 частини другої статті 60 із змінами, внесеними згідно із Законом [№ 1975-VIII від 23.03.2017](/go/1975-19) }

[]{#n645}
2) розміри, види оплати праці, матеріальної допомоги та будь-яких інших виплат з бюджету або за рахунок технічної або іншої допомоги в рамках реалізації в Україні програм (проектів) у сфері запобігання, протидії корупції особам, зазначеним у пункті 1, пунктах \"а\" і \"в\" пункту 2 та пунктах 4 і 5 частини першої статті 3 цього Закону, а також одержані цими особами за правочинами, які підлягають обов'язковій державній реєстрації, а також подарунки, які регулюються цим Законом;

[]{#n1136}
{Пункт 2 частини другої статті 60 із змінами, внесеними згідно із Законом [№ 1975-VIII від 23.03.2017](/go/1975-19) }

[]{#n646}
3) передачу в управління належних особам підприємств та корпоративних прав, що здійснюється в порядку, передбаченому цим Законом;

[]{#n647}
4) конфлікт інтересів осіб, зазначених у [пунктах 1](#n26), [2](#n37) частини першої статті 3 цього Закону, та заходи з його врегулювання.

[]{#n648}
Розділ X\
ЗАПОБІГАННЯ КОРУПЦІЇ У ДІЯЛЬНОСТІ ЮРИДИЧНИХ ОСІБ

[]{#n649}
Стаття 61. Загальні засади запобігання корупції у діяльності юридичної особи

[]{#n650}
1. Юридичні особи забезпечують розробку та вжиття заходів, які є необхідними та обґрунтованими для запобігання і протидії корупції у діяльності юридичної особи.

[]{#n651}
2. Керівник, засновники (учасники) юридичної особи забезпечують регулярну оцінку корупційних ризиків у її діяльності і здійснюють відповідні антикорупційні заходи. Для виявлення та усунення корупційних ризиків у діяльності юридичної особи можуть залучатися незалежні експерти, зокрема для проведення аудиту.

[]{#n652}
3. Посадові та службові особи юридичних осіб, інші особи, які виконують роботу та перебувають з юридичними особами у трудових відносинах, зобов'язані:

[]{#n653}
1) не вчиняти та не брати участі у вчиненні корупційних правопорушень, пов'язаних з діяльністю юридичної особи;

[]{#n654}
2) утримуватися від поведінки, яка може бути розціненою як готовність вчинити корупційне правопорушення, пов'язане з діяльністю юридичної особи;

[]{#n655}
3) невідкладно інформувати посадову особу, відповідальну за запобігання корупції у діяльності юридичної особи, керівника юридичної особи або засновників (учасників) юридичної особи про випадки підбурення до вчинення корупційного правопорушення, пов'язаного з діяльністю юридичної особи;

[]{#n656}
4) невідкладно інформувати посадову особу, відповідальну за запобігання корупції у діяльності юридичної особи, керівника юридичної особи або засновників (учасників) юридичної особи про випадки вчинення корупційних або пов'язаних з корупцією правопорушень іншими працівниками юридичної особи або іншими особами;

[]{#n657}
5) невідкладно інформувати посадову особу, відповідальну за запобігання корупції у діяльності юридичної особи, керівника юридичної особи або засновників (учасників) юридичної особи про виникнення реального, потенційного конфлікту інтересів.

[]{#n658}
Стаття 62. Антикорупційна програма юридичної особи

[]{#n659}
1. Антикорупційною програмою юридичної особи є комплекс правил, стандартів і процедур щодо виявлення, протидії та запобігання корупції у діяльності юридичної особи.

[]{#n660}
2. В обов'язковому порядку антикорупційна програма затверджується керівниками:

[]{#n661}
1) державних, комунальних підприємств, господарських товариств (у яких державна або комунальна частка перевищує 50 відсотків), де середньооблікова чисельність працюючих за звітний (фінансовий) рік перевищує п'ятдесят осіб, а обсяг валового доходу від реалізації продукції (робіт, послуг) за цей період перевищує сімдесят мільйонів гривень;

[]{#n662}
2) юридичних осіб, які є учасниками попередньої кваліфікації, учасниками процедури закупівлі відповідно до [Закону України](/go/1197-18) \"Про здійснення державних закупівель\", якщо вартість закупівлі товару (товарів), послуги (послуг), робіт дорівнює або перевищує 20 мільйонів гривень.

[]{#n1013}
{Пункт 2 частини другої статті 62 із змінами, внесеними згідно із Законами [№ 198-VIII від 12.02.2015](/go/198-19) , [№ 679-VIII від 15.09.2015](/go/679-19) }

[]{#n663}
3. Антикорупційна програма затверджується після її обговорення з працівниками юридичної особи. Текст антикорупційної програми повинен перебувати у постійному відкритому доступі для працівників юридичної особи.

[]{#n664}
4. Положення щодо обов'язковості дотримання антикорупційної програми включаються до трудових договорів, правил внутрішнього розпорядку юридичної особи, а також можуть включатися до договорів, які укладаються юридичною особою.

[]{#n1014}
{Частина четверта статті 62 із змінами, внесеними згідно із Законом [№ 198-VIII від 12.02.2015](/go/198-19) }

[]{#n665}
5. В юридичних особах, зазначених у частині другій цієї статті, для реалізації антикорупційної програми призначається особа, відповідальна за реалізацію антикорупційної програми (далі - Уповноважений), правовий статус якої визначається цим Законом.

[]{#n1015}
{Частина п\'ята статті 62 із змінами, внесеними згідно із Законом [№ 198-VIII від 12.02.2015](/go/198-19) }

[]{#n666}
Стаття 63. Вимоги до антикорупційної програми юридичної особи

[]{#n667}
1. Антикорупційна програма юридичних осіб, зазначених у [частині другій](#n660) статті 62 цього Закону, може містити, зокрема, такі положення:

[]{#n1016}
{Абзац перший частини першої статті 63 із змінами, внесеними згідно із Законом [№ 198-VIII від 12.02.2015](/go/198-19) }

[]{#n668}
1) сферу застосування та коло осіб, на які поширюються її положення;

[]{#n669}
2) вичерпний перелік та опис антикорупційних заходів, стандартів, процедур та порядок їх виконання (застосування), зокрема порядок проведення періодичної оцінки корупційних ризиків у діяльності юридичної особи;

[]{#n670}
3) норми професійної етики працівників юридичної особи;

[]{#n671}
4) права і обов'язки працівників та засновників (учасників) юридичної особи у зв'язку із запобіганням і протидією корупції у діяльності юридичної особи;

[]{#n672}
5) права і обов'язки Уповноваженого як посадової особи, відповідальної за запобігання корупції, та підпорядкованих йому працівників (у разі їх наявності);

[]{#n673}
6) порядок регулярного звітування Уповноваженого перед засновниками (учасниками) юридичної особи;

[]{#n674}
7) порядок здійснення належного нагляду, контролю та моніторингу за дотриманням антикорупційної програми у діяльності юридичної особи, а також оцінки результатів здійснення передбачених нею заходів;

[]{#n675}
8) умови конфіденційності інформування Уповноваженого працівниками про факти підбурення їх до вчинення корупційного правопорушення або про вчинені іншими працівниками чи особами корупційних або пов'язаних з корупцією правопорушень;

[]{#n676}
9) процедури захисту працівників, які повідомили інформацію про корупційне або пов'язане з корупцією правопорушення;

[]{#n677}
10) процедуру інформування Уповноваженого працівниками про виникнення реального, потенційного конфлікту інтересів, а також порядок врегулювання виявленого конфлікту інтересів;

[]{#n678}
11) порядок проведення індивідуального консультування Уповноваженим працівників юридичної особи з питань застосування антикорупційних стандартів та процедур;

[]{#n679}
12) порядок проведення періодичного підвищення кваліфікації працівників у сфері запобігання і протидії корупції;

[]{#n680}
13) застосування заходів дисциплінарної відповідальності до працівників, які порушують положення антикорупційної програми;

[]{#n681}
14) порядок вжиття заходів реагування щодо виявлених фактів корупційних або пов'язаних з корупцією правопорушень, зокрема, інформування уповноважених державних органів, проведення внутрішніх розслідувань;

[]{#n682}
15) порядок внесення змін до антикорупційної програми.

[]{#n683}
Стаття 64. Правовий статус Уповноваженого

[]{#n684}
1. Уповноважений є посадовою особою юридичної особи, що призначається відповідно до законодавства про працю керівником юридичної особи або її учасниками (засновниками) у порядку, передбаченому ухваленою антикорупційною програмою.

[]{#n685}
2. Уповноваженим може бути фізична особа, яка здатна за своїми діловими та моральними якостями, професійним рівнем, станом здоров'я виконувати відповідні обов'язки.

[]{#n1017}
{Частина друга статті 64 в редакції Закону [№ 198-VIII від 12.02.2015](/go/198-19) }

[]{#n686}
3. Не може бути призначена на посаду Уповноваженого особа, яка:

[]{#n687}
1) має непогашену чи не зняту в установленому законом порядку судимість;

[]{#n688}
2) за рішенням суду визнана недієздатною чи дієздатність якої обмежена;

[]{#n689}
3) звільнена з посад у державних органах, органах влади Автономної Республіки Крим, органах місцевого самоврядування за порушення присяги або у зв'язку з вчиненням корупційного правопорушення чи правопорушення, пов'язаного з корупцією, - протягом трьох років з дня такого звільнення.

[]{#n690}
4. Несумісною з діяльністю Уповноваженого є робота на посадах, зазначених у [пункті 1](#n26) частини першої статті 3 цього Закону, а також будь-яка інша діяльність, яка створює реальний чи потенційний конфлікт інтересів з діяльністю юридичної особи.

[]{#n1019}
{Абзац перший частини четвертої статті 64 із змінами, внесеними згідно із Законом [№ 198-VIII від 12.02.2015](/go/198-19) }

[]{#n691}
У разі виникнення обставин несумісності Уповноважений у дводенний строк з дня виникнення таких обставин зобов'язаний повідомити про це керівника юридичної особи з одночасним поданням заяви про розірвання трудового договору за власною ініціативою.

[]{#n692}
5. Уповноважений може бути звільнений з посади достроково в разі:

[]{#n693}
1) розірвання трудового договору за ініціативи Уповноваженого;

[]{#n694}
2) розірвання трудового договору з ініціативи керівника юридичної особи або її засновників (учасників). Особа, яка працює на посаді Уповноваженого в юридичній особі, зазначеній у [частині другій](#n660) статті 62 цього Закону, може бути звільнена за умови [надання згоди](/go/z1542-16) Національним агентством;

[]{#n695}
3) неможливості виконувати свої повноваження за станом здоров'я відповідно до висновку медичної комісії, що створюється за рішенням спеціально уповноваженого центрального органу виконавчої влади, що реалізує державну політику у сфері охорони здоров'я;

[]{#n696}
4) набрання законної сили рішенням суду про визнання його недієздатним або обмеження його цивільної дієздатності, визнання його безвісно відсутнім чи оголошення його померлим;

[]{#n697}
5) набрання законної сили обвинувальним вироком суду щодо нього;

[]{#n698}
6) смерті.

[]{#n699}
6. Про звільнення особи з посади Уповноваженого керівник юридичної особи письмово повідомляє Національне агентство протягом двох робочих днів та забезпечує невідкладне подання нової кандидатури на вказану посаду.

[]{#n700}
Розділ XI\
ВІДПОВІДАЛЬНІСТЬ ЗА КОРУПЦІЙНІ АБО ПОВ'ЯЗАНІ З КОРУПЦІЄЮ ПРАВОПОРУШЕННЯ ТА УСУНЕННЯ ЇХ НАСЛІДКІВ

[]{#n701}
Стаття 65. Відповідальність за корупційні або пов'язані з корупцією правопорушення

[]{#n702}
1. За вчинення корупційних або пов'язаних з корупцією правопорушень особи, зазначені в [частині першій](#n25) статті 3 цього Закону, притягаються до кримінальної, адміністративної, цивільно-правової та дисциплінарної відповідальності у встановленому законом порядку.

[]{#n703}
У разі вчинення від імені та в інтересах юридичної особи її уповноваженою особою злочину самостійно або у співучасті до юридичної особи у випадках, визначених [Кримінальним кодексом України](/go/2341-14), застосовуються заходи кримінально-правового характеру.

[]{#n704}
2. Особа, яка вчинила корупційне правопорушення або правопорушення, пов'язане з корупцією, однак судом не застосовано до неї покарання або не накладено на неї стягнення у виді позбавлення права обіймати певні посади або займатися певною діяльністю, пов'язаними з виконанням функцій держави або місцевого самоврядування, або такою, що прирівнюється до цієї діяльності, підлягає притягненню до дисциплінарної відповідальності у встановленому законом порядку.

[]{#n705}
3. З метою виявлення причин та умов, що сприяли вчиненню корупційного або пов'язаного з корупцією правопорушення або невиконанню вимог цього Закону в інший спосіб, за поданням спеціально уповноваженого суб'єкта у сфері протидії корупції або приписом Національного агентства рішенням керівника органу, підприємства, установи, організації, в якому працює особа, яка вчинила таке правопорушення, проводиться службове розслідування в порядку, визначеному Кабінетом Міністрів України.

[]{#n706}
4. Обмеження щодо заборони особі, звільненій з посади у зв'язку з притягненням до відповідальності за корупційне правопорушення, займатися діяльністю, пов'язаною з виконанням функцій держави, місцевого самоврядування, або такою, що прирівнюється до цієї діяльності, встановлюється виключно за вмотивованим рішенням суду, якщо інше не передбачено законом.

[]{#n707}
5. Особа, якій повідомлено про підозру у вчиненні нею злочину у сфері службової діяльності, підлягає відстороненню від виконання повноважень на посаді в порядку, визначеному законом.

[]{#n708}
Особа, щодо якої складено протокол про адміністративне правопорушення, пов'язане з корупцією, якщо інше не передбачено [Конституцією](/go/254%D0%BA/96-%D0%B2%D1%80) і законами України, може бути відсторонена від виконання службових повноважень за рішенням керівника органу (установи, підприємства, організації), в якому вона працює, до закінчення розгляду справи судом.

[]{#n709}
У разі закриття провадження у справі про адміністративне правопорушення, пов'язане з корупцією, у зв'язку з відсутністю події або складу адміністративного правопорушення відстороненій від виконання службових повноважень особі відшкодовується середній заробіток за час вимушеного прогулу, пов'язаного з таким відстороненням.

[]{#n710}
Стаття 66. Відшкодування збитків, шкоди, завданих державі внаслідок вчинення корупційного правопорушення

[]{#n711}
1. Збитки, шкода, завдані державі внаслідок вчинення корупційного або пов'язаного з корупцією правопорушення, підлягають відшкодуванню особою, яка вчинила відповідне правопорушення, в установленому законом порядку.

[]{#n712}
Стаття 67. Незаконні акти та правочини

[]{#n713}
1. Нормативно-правові акти, рішення, видані (прийняті) з порушенням вимог цього Закону, підлягають скасуванню органом або посадовою особою, уповноваженою на прийняття чи скасування відповідних актів, рішень, або можуть бути визнані незаконними в судовому порядку за заявою заінтересованої фізичної особи, об'єднання громадян, юридичної особи, прокурора, органу державної влади, зокрема Національного агентства, органу місцевого самоврядування.

[]{#n714}
Орган або посадова особа надсилає до Національного агентства протягом трьох робочих днів копію прийнятого рішення про скасування або одержаного для виконання рішення суду про визнання незаконними відповідних актів або рішень.

[]{#n715}
2. Правочин, укладений внаслідок порушення вимог цього Закону, може бути визнаним недійсним.

[]{#n716}
Стаття 68. Відновлення прав і законних інтересів та відшкодування збитків, шкоди, завданих фізичним та юридичним особам внаслідок вчинення корупційного правопорушення

[]{#n717}
1. Фізичні та юридичні особи, права яких порушено внаслідок вчинення корупційного або пов'язаного з корупцією правопорушення і яким завдано моральної або майнової шкоди, збитків, мають право на відновлення прав, відшкодування збитків, шкоди в установленому законом порядку.

[]{#n718}
2. Збитки, шкода, завдані фізичній або юридичній особі внаслідок незаконних рішень, дій або бездіяльності суб'єкта, який здійснює заходи щодо запобігання і протидії корупції, відшкодовуються з Державного бюджету України в установленому законом порядку. Держава, Автономна Республіка Крим, орган місцевого самоврядування, які відшкодували збитки, шкоду, завдану незаконним рішенням, діями або бездіяльністю суб'єкта, що здійснює заходи щодо запобігання та протидії корупції, мають право зворотної вимоги (регресу) до особи, яка завдала збитків, шкоди, у розмірі виплаченого відшкодування (крім відшкодування виплат, пов'язаних із трудовими відносинами, відшкодуванням моральної шкоди).

[]{#n719}
Стаття 69. Вилучення незаконно одержаного майна

[]{#n720}
1. Кошти та інше майно, одержані внаслідок вчинення корупційного правопорушення, підлягають конфіскації або спеціальній конфіскації за рішенням суду в установленому законом порядку.

[]{#n721}
Розділ XII\
МІЖНАРОДНЕ СПІВРОБІТНИЦТВО

[]{#n722}
Стаття 70. Міжнародне співробітництво у сфері запобігання і протидії корупції

[]{#n723}
1. Україна відповідно до укладених нею міжнародних договорів здійснює співробітництво у сфері запобігання і протидії корупції з іноземними державами, міжнародними організаціями, які здійснюють заходи щодо запобігання і протидії корупції.

[]{#n724}
2. Міжнародна правова допомога та інші види міжнародного співробітництва у справах про корупційні правопорушення здійснюються компетентними органами відповідно до законодавства та міжнародних договорів, згоду на обов'язковість яких надано Верховною Радою України.

[]{#n725}
Стаття 71. Міжнародні договори України у сфері запобігання і протидії корупції

[]{#n726}
1. У разі якщо міжнародними договорами, згоду на обов'язковість яких надано Верховною Радою України, встановлено інші правила, ніж ті, що передбачені законодавством про запобігання і протидію корупції, застосовуються правила міжнародних договорів.

[]{#n727}
Стаття 72. Міжнародний обмін інформацією у сфері запобігання і протидії корупції

[]{#n728}
1. Компетентні органи України можуть надавати відповідним органам іноземних держав та одержувати від них інформацію, у тому числі з обмеженим доступом, з питань запобігання і протидії корупції з додержанням вимог законодавства та міжнародних договорів, згоду на обов'язковість яких надано Верховною Радою України.

[]{#n729}
2. Надання органам іноземних держав інформації з питань, пов'язаних із запобіганням і протидією корупції, можливе лише в разі, якщо ці органи та відповідний компетентний орган України можуть установити такий режим доступу до інформації, який унеможливлює розкриття інформації для інших цілей чи її розголошення у будь-який спосіб, у тому числі шляхом несанкціонованого доступу.

[]{#n730}
Стаття 73. Заходи щодо повернення в Україну коштів та іншого майна, одержаних внаслідок корупційних правопорушень, і розпоряджання вилученими коштами та іншим майном, одержаними внаслідок корупційних правопорушень

[]{#n731}
1. Україна здійснює заходи щодо повернення в Україну коштів та іншого майна, одержаних внаслідок корупційних правопорушень, і розпоряджається цими коштами та іншим майном відповідно до законодавства та міжнародних договорів, згоду на обов'язковість яких надано Верховною Радою України.

[]{#n732}
Розділ XIII\
ПРИКІНЦЕВІ ПОЛОЖЕННЯ

[]{#n733}
1. Цей Закон набирає чинності з дня, наступного за днем його опублікування, та вводиться в дію через шість місяців з дня набрання ним чинності.

[]{#n734}
2. До початку роботи системи подання та оприлюднення відповідно до цього Закону декларацій осіб, уповноважених на виконання функцій держави або місцевого самоврядування, суб'єкти декларування подають декларації про майно, доходи, витрати і зобов'язання фінансового характеру в порядку, встановленому [Законом України](/go/3206-17) \"Про засади запобігання і протидії корупції\". Зазначені декларації підлягають оприлюдненню в порядку, встановленому Законом України \"Про засади запобігання і протидії корупції\".

[]{#n1021}
Про початок роботи системи подання та оприлюднення відповідно до цього Закону декларацій осіб, уповноважених на виконання функцій держави або місцевого самоврядування, приймається рішення Національного агентства з питань запобігання корупції.

[]{#n1058}
{Абзац другий пункту 2 розділу ХІІІ із змінами, внесеними згідно із Законами [№ 928-VIII від 25.12.2015](/go/928-19) , [№ 1022-VIII від 15.03.2016](/go/1022-19) }

[]{#n1078}
У 2016 році службові особи, які на день початку роботи зазначеної системи займають згідно зі статтею 50 цього Закону відповідальне та особливо відповідальне становище, зобов'язані подати щорічні декларації за минулий рік у порядку, встановленому цим Законом, протягом 60 календарних днів після початку роботи системи.

[]{#n1077}
{Пункт 2 розділу ХІІІ доповнено абзацом третім згідно із Законом [№ 1022-VIII від 15.03.2016](/go/1022-19) }

[]{#n1020}
{Пункт 2 розділу ХІІІ в редакції Закону [№ 198-VIII від 12.02.2015](/go/198-19) }

[]{#n735}
3. До приведення у відповідність із цим Законом законодавчі та інші нормативно-правові акти застосовуються у частині, що не суперечить цьому Закону.

[]{#n736}
4. Визнати такими, що втратили чинність:

[]{#n737}
1)  [Закон України \"Про засади запобігання і протидії корупції\"](/go/3206-17) (Відомості Верховної Ради України, 2011 р., № 40, ст. 404; 2013 р., № 2, ст. 4, № 33, ст. 435; 2014 р., № 10, ст. 119, № 11, ст. 132, № 12, ст. 178, ст. 183, № 20-21, ст. 712, № 22, ст. 816, № 28, ст. 937, № 29, ст. 942; із змінами, внесеними Законом України від 12 серпня 2014 року № 1634-VII), крім положень щодо фінансового контролю, які втрачають чинність з початком роботи системи подання та оприлюднення відповідно до цього Закону декларацій осіб, уповноважених на виконання функцій держави або місцевого самоврядування;

[]{#n1022}
{Підпункт 1 пункту 4 розділу ХІІІ в редакції Закону [№ 198-VIII від 12.02.2015](/go/198-19) }

[]{#n738}
2) [Закон України](/go/4722-17) \"Про правила етичної поведінки\" (Відомості Верховної Ради України, 2013 р., № 14, ст. 94).

[]{#n739}
5. Внести зміни до таких законодавчих актів України:

[]{#n740}
1) у [Кодексі законів про працю України](/go/322-08) (Відомості Верховної Ради УРСР, 1971 р., додаток до № 50, ст. 375):

[]{#n741}
а) у [частині першій](/go/322-08) статті 36:

[]{#n742}
[пункт 7](/go/322-08) [- 1](/go/322-08) викласти в такій редакції:

[]{#n743}
\"7 - 1 ) укладення трудового договору (контракту), всупереч вимогам Закону України \"Про запобігання корупції\", встановленим для осіб, які звільнилися або іншим чином припинили діяльність, пов'язану з виконанням функцій держави або місцевого самоврядування, протягом року з дня її припинення\";

[]{#n744}
б) у [пункті 4](/go/322-08) частини першої статті 41 слова \"Закону України \"Про засади запобігання і протидії корупції\" замінити словами \"Закону України \"Про запобігання корупції\", а слово \"безпосередньому\" замінити словом \"прямому\";

[]{#n745}
в) у [статті 235](/go/322-08):

[]{#n746}
[частину першу](/go/322-08) після слів \"на іншу роботу\" доповнити словами \"у тому числі у зв'язку з повідомленням про порушення вимог Закону України \"Про запобігання корупції\" іншою особою\";

[]{#n747}
після [частини третьої](/go/322-08) доповнити новою частиною такого змісту:

[]{#n748}
\"У разі наявності підстав для поновлення на роботі працівника, який був звільнений у зв'язку із здійсненим ним або членом його сім'ї повідомленням про порушення вимог Закону України \"Про запобігання корупції\" іншою особою, та за його відмови від такого поновлення орган, який розглядає трудовий спір, приймає рішення про виплату йому компенсації у розмірі шестимісячного середнього заробітку\".

[]{#n749}
У зв'язку з цим частини четверту і п'яту вважати відповідно частинами п'ятою і шостою;

[]{#n750}
2) у [Кодексі України про адміністративні правопорушення](/go/80731-10) (Відомості Верховної Ради УРСР, 1984 р., додаток до № 51, ст. 1122):

[]{#n751}
а) [частину першу](/go/80731-10) статті 21 після слів \"адміністративне правопорушення\" доповнити словами \"крім посадової особи\";

[]{#n752}
б) [пункт 5](/go/80731-10) частини першої статті 24 доповнити абзацом другим такого змісту:

[]{#n753}
\"позбавлення права обіймати певні посади або займатися певною діяльністю\";

[]{#n754}
в) [частину першу](/go/80731-10) статті 25 після слів \"додаткові адміністративні стягнення\" доповнити словами \"позбавлення права обіймати певні посади або займатися певною діяльністю тільки як додаткове\";

[]{#n755}
г) у [статті 30](/go/80731-10):

[]{#n756}
назву доповнити словами \"позбавлення права обіймати певні посади або займатися певною діяльністю\";

[]{#n757}
доповнити частинами п'ятою та шостою такого змісту:

[]{#n758}
\"Позбавлення права обіймати певні посади або займатися певною діяльністю призначається судом на строк від шести місяців до одного року, незалежно від того, чи передбачене воно в санкції статті (санкції частини статті) Особливої частини цього Кодексу, коли з урахуванням характеру адміністративного правопорушення, вчиненого за посадою, особи, яка вчинила адміністративне правопорушення, та інших обставин справи суд визнає за неможливе збереження за нею права обіймати певні посади або займатися певною діяльністю.

[]{#n759}
Позбавлення права обіймати певні посади або займатися певною діяльністю призначається судом строком на один рік, коли його спеціально передбачено в санкції статті (санкції частини статті) Особливої частини цього Кодексу\";

[]{#n760}
ґ) назву глави 13-А викласти в такій редакції:

[]{#n761}
\" Глава 13-А\
АДМІНІСТРАТИВНІ ПРАВОПОРУШЕННЯ, ПОВ'ЯЗАНІ З КОРУПЦІЄЮ \";

[]{#n762}
д) [статті 172](/go/80731-10) [- 4](/go/80731-10)[-172](/go/80731-10) [- 8](/go/80731-10) викласти в такій редакції:

[]{#n763}
\" Стаття 172 - 4 . Порушення обмежень щодо сумісництва та суміщення з іншими видами діяльності

[]{#n764}
Порушення особою встановлених законом обмежень щодо зайняття іншою оплачуваною діяльністю (крім викладацької, наукової та творчої діяльності, медичної та суддівської практики, інструкторської практики із спорту) або підприємницькою діяльністю -

[]{#n765}
тягне за собою накладення штрафу від трьохсот до п'ятисот неоподатковуваних мінімумів доходів громадян з конфіскацією отриманого доходу від підприємницької діяльності чи винагороди від роботи за сумісництвом.

[]{#n766}
Порушення особою встановлених законом обмежень щодо входження до складу правління, інших виконавчих чи контрольних органів, чи наглядової ради підприємства або організації, що має на меті одержання прибутку (крім випадків, коли особа здійснює функції з управління акціями (частками, паями), що належать державі чи територіальній громаді, та представляє інтереси держави чи територіальної громади в раді (спостережній раді), ревізійній комісії господарської організації), -

[]{#n767}
тягне за собою накладення штрафу від трьохсот до п'ятисот неоподатковуваних мінімумів доходів громадян з конфіскацією отриманого доходу від такої діяльності.

[]{#n768}
Дії, передбачені частиною першою або другою, вчинені особою, яку протягом року було піддано адміністративному стягненню за такі ж порушення, -

[]{#n769}
тягнуть за собою накладення штрафу від п'ятисот до восьмисот неоподатковуваних мінімумів доходів громадян з конфіскацією отриманого доходу чи винагороди та з позбавленням права обіймати певні посади або займатися певною діяльністю строком на один рік.

[]{#n770}
Примітка. Суб'єктом правопорушень у цій статті є особи, зазначені у пункті 1 частини першої статті 3 Закону України \"Про запобігання корупції\", за винятком депутатів Верховної Ради Автономної Республіки Крим, депутатів місцевих рад (крім тих, які здійснюють свої повноваження у відповідній раді на постійній основі), членів Вищої ради юстиції (крім тих, які працюють у Вищій раді юстиції на постійній основі), народних засідателів і присяжних.

[]{#n771}
Стаття 172 - 5 . Порушення встановлених законом обмежень щодо одержання подарунків

[]{#n772}
Порушення встановлених законом обмежень щодо одержання подарунків -

[]{#n773}
тягне за собою накладення штрафу від ста до двохсот неоподатковуваних мінімумів доходів громадян з конфіскацією такого подарунка.

[]{#n774}
Та сама дія, вчинена особою, яку протягом року було піддано адміністративному стягненню за порушення, передбачене частиною першою цієї статті, -

[]{#n775}
тягне за собою накладення штрафу від двохсот до чотирьохсот неоподатковуваних мінімумів доходів громадян з конфіскацією такого дарунка (пожертви) та з позбавленням права обіймати певні посади або займатися певною діяльністю строком на один рік.

[]{#n776}
Примітка. Суб'єктом правопорушень у цій статті є особи, зазначені у пунктах 1, 2 частини першої статті 3 Закону України \"Про запобігання корупції\".

[]{#n777}
Стаття 172 - 6 . Порушення вимог фінансового контролю

[]{#n778}
Несвоєчасне подання декларації особи, уповноваженої на виконання функцій держави або місцевого самоврядування, -

[]{#n779}
тягне за собою накладення штрафу від п'ятдесяти до ста неоподатковуваних мінімумів доходів громадян.

[]{#n780}
Неповідомлення або несвоєчасне повідомлення про відкриття валютного рахунка в установі банку-нерезидента або про суттєві зміни у майновому стані -

[]{#n781}
тягне за собою накладення штрафу від ста до двохсот неоподатковуваних мінімумів доходів громадян.

[]{#n782}
Дії, передбачені частиною першою або другою, вчинені особою, яку протягом року було піддано адміністративному стягненню за такі ж порушення, -

[]{#n783}
тягнуть за собою накладення штрафу від ста до трьохсот неоподатковуваних мінімумів доходів громадян з конфіскацією доходу чи винагороди та з позбавленням права обіймати певні посади або займатися певною діяльністю строком на один рік.

[]{#n784}
Примітка. Суб'єктом правопорушень у цій статті є особи, які відповідно до частин першої та другої статті 45 Закону України \"Про запобігання корупції\" зобов'язані подавати декларацію особи, уповноваженої на виконання функцій держави або місцевого самоврядування.

[]{#n785}
Стаття 172 - 7 . Порушення вимог щодо запобігання та врегулювання конфлікту інтересів

[]{#n786}
Неповідомлення особою у встановлених законом випадках та порядку про наявність у неї реального конфлікту інтересів -

[]{#n787}
тягне за собою накладення штрафу від ста до двохсот неоподатковуваних мінімумів доходів громадян.

[]{#n788}
Вчинення дій чи прийняття рішень в умовах реального конфлікту інтересів -

[]{#n789}
тягнуть за собою накладення штрафу від двохсот до чотирьохсот неоподатковуваних мінімумів доходів громадян.

[]{#n790}
Дії, передбачені частиною першою або другою, вчинені особою, яку протягом року було піддано адміністративному стягненню за такі ж порушення, -

[]{#n791}
тягнуть за собою накладення штрафу від чотирьохсот до восьмисот неоподатковуваних мінімумів доходів громадян з позбавленням права обіймати певні посади або займатися певною діяльністю строком на один рік.

[]{#n792}
Примітка.

[]{#n793}
1. Суб'єктом правопорушень у цій статті є особи, зазначені у пунктах 1, 2 частини першої статті 3 Закону України \"Про запобігання корупції\".

[]{#n794}
2. У цій статті під реальним конфліктом інтересів слід розуміти суперечність між приватним інтересом особи та її службовими чи представницькими повноваженнями, що впливає на об'єктивність або неупередженість прийняття рішень, або на вчинення чи невчинення дій під час виконання вказаних повноважень.

[]{#n795}
Стаття 172 - 8 . Незаконне використання інформації, що стала відома особі у зв'язку з виконанням службових повноважень

[]{#n796}
Незаконне розголошення або використання в інший спосіб особою у своїх інтересах інформації, яка стала їй відома у зв'язку з виконанням службових повноважень, -

[]{#n797}
тягне за собою накладення штрафу від ста до ста п'ятдесяти неоподатковуваних мінімумів доходів громадян.

[]{#n798}
Примітка. Суб'єктом правопорушень у цій статті є особи, зазначені у пункті 1 частини першої статті 3 Закону України \"Про запобігання корупції\";

[]{#n799}
е) у [статті 172](/go/80731-10) [- 9](/go/80731-10):

[]{#n800}
в абзаці другому слова \"від п'ятдесяти до ста двадцяти п'яти\" замінити словами \"від ста двадцяти п'яти до двохсот п'ятдесяти\";

[]{#n801}
доповнити частиною другою такого змісту:

[]{#n802}
\"Та сама дія, вчинена повторно протягом року після застосування заходів адміністративного стягнення, -

[]{#n803}
тягне за собою накладення штрафу від двохсот п'ятдесяти до чотирьохсот неоподатковуваних мінімумів доходів громадян\";

[]{#n804}
є) доповнити статтею 188 - 46 такого змісту:

[]{#n805}
\" Стаття 188 - 46 . Невиконання законних вимог (приписів) Національного агентства з питань запобігання корупції

[]{#n806}
Невиконання законних вимог (приписів) Національного агентства з питань запобігання корупції щодо усунення порушень законодавства про запобігання і протидію корупції, ненадання інформації, документів, а також порушення встановлених законодавством строків їх надання, надання завідомо недостовірної інформації або не у повному обсязі -

[]{#n807}
тягнуть за собою накладення штрафу від ста до двохсот п'ятдесяти неоподатковуваних мінімумів доходів громадян.

[]{#n808}
Ті самі дії, вчинені особою, яку протягом року було піддано адміністративному стягненню за таке ж порушення, -

[]{#n809}
тягнуть за собою накладення штрафу від двохсот до трьохсот неоподатковуваних мінімумів доходів громадян\";

[]{#n810}
ж) [статтю 221](/go/80732-10) після цифр \"188 - 45 \" доповнити цифрами \"188 - 46 \";

[]{#n811}
з) пункт 1 частини першої статті 255 доповнити абзацом такого змісту:

[]{#n812}
\"Національного агентства з питань запобігання корупції (стаття 188 - 46 )\";

[]{#n813}
3) [Кримінальний кодекс України](/go/2341-14) (Відомості Верховної Ради України, 2001 р., № 25-26, ст. 131) доповнити статтею 366 - 1 такого змісту:

[]{#n814}
\" Стаття 366 - 1 . Декларування недостовірної інформації

[]{#n815}
Подання суб'єктом декларування завідомо недостовірних відомостей у декларації особи, уповноваженої на виконання функцій держави або місцевого самоврядування, передбаченої Законом України \"Про запобігання корупції\", або умисне неподання суб'єктом декларування зазначеної декларації -

[]{#n816}
карається позбавленням волі на строк до двох років з позбавленням права обіймати певні посади чи займатися певною діяльністю на строк до трьох років.

[]{#n817}
Примітка. Суб'єктами декларування є особи, які відповідно до частин першої та другої статті 45 Закону України \"Про запобігання корупції\" зобов'язані подавати декларацію особи, уповноваженої на виконання функцій держави або місцевого самоврядування\";

[]{#n818}
4) у [Господарському кодексі України](/go/436-15) (Відомості Верховної Ради України, 2003 р., №№ 18-22, ст. 144):

[]{#n819}
а) [статтю 22](/go/436-15) доповнити частиною одинадцятою такого змісту:

[]{#n820}
\"11. Суб'єкт господарювання державного сектора економіки запроваджує антикорупційну програму у порядку, визначеному законом\";

[]{#n821}
б) [статтю 24](/go/436-15) доповнити частиною шостою такого змісту:

[]{#n822}
\"6. Суб'єкт господарювання комунального сектора економіки запроваджує антикорупційну програму у порядку, визначеному законом\";

[]{#n823}
5) у [Цивільному процесуальному кодексі України](/go/1618-15) (Відомості Верховної Ради України, 2004 р., №№ 40-42, ст. 492):

[]{#n824}
а) [частину другу](/go/1618-15) статті 35 доповнити абзацом другим такого змісту:

[]{#n825}
\"Національне агентство з питань запобігання корупції може бути залучено як третя особа, яка не заявляє самостійних вимог щодо предмета спору, на стороні позивача у справах щодо застосування керівником або роботодавцем чи створення ним загрози застосування негативних заходів впливу до позивача (звільнення, примушування до звільнення, притягнення до дисциплінарної відповідальності, переведення, атестація, зміна умов праці, відмова в призначенні на вищу посаду, скорочення заробітної плати тощо) у зв'язку з повідомленням ним або членом його сім'ї про порушення вимог Закону України \"Про запобігання корупції\" іншою особою\";

[]{#n826}
б) [абзац третій](/go/1618-15) частини першої статті 60 викласти в такій редакції:

[]{#n827}
\"У справах щодо застосування керівником або роботодавцем чи створення ним загрози застосування негативних заходів впливу до позивача (звільнення, примушування до звільнення, притягнення до дисциплінарної відповідальності, переведення, атестація, зміна умов праці, відмова в призначенні на вищу посаду, скорочення заробітної плати тощо) у зв'язку з повідомленням ним або членом його сім'ї про порушення вимог Закону України \"Про запобігання корупції\" іншою особою обов'язок доказування правомірності прийнятих при цьому рішень, вчинених дій покладається на відповідача\";

[]{#n828}
6) [частину другу](/go/2747-15) статті 53 Кодексу адміністративного судочинства України (Відомості Верховної Ради України, 2005 р., №№ 35-37, ст. 446) доповнити абзацом другим такого змісту:

[]{#n829}
\"Національне агентство з питань запобігання корупції може бути залучено як третя особа, яка не заявляє самостійних вимог щодо предмета спору, на стороні позивача у справах щодо застосування керівником або роботодавцем чи створення ним загрози застосування негативних заходів впливу до позивача (звільнення, примушування до звільнення, притягнення до дисциплінарної відповідальності, переведення, атестація, зміна умов праці, відмова в призначенні на вищу посаду, скорочення заробітної плати тощо) у зв'язку з повідомленням ним або членом його сім'ї про порушення вимог Закону України \"Про запобігання корупції\" іншою особою\";

[]{#n830}
7) у [Кримінальному процесуальному кодексі України](/go/4651-17) (Відомості Верховної Ради України, 2013 р., №№ 9-13, ст. 88):

[]{#n831}
а) [частину першу](/go/4651-17) статті 155 доповнити словами \"а про відсторонення від посади члена Національного агентства з питань запобігання корупції - Генеральний прокурор України або його заступник\";

[]{#n832}
б) [частину першу](/go/4651-17) статті 158 після слова \"Прокурор\" доповнити словами \"а щодо члена Національного агентства з питань запобігання корупції Генеральний прокурор України або його заступник\";

[]{#n833}
в) [частину першу](/go/4651-17) статті 480 доповнити пунктом 9 такого змісту:

[]{#n834}
\"9) члена Національного агентства з питань запобігання корупції\";

[]{#n835}
г) [пункт 2](/go/4651-17) частини першої статті 481 після слів \"заступникам Генерального прокурора України\" доповнити словами \"члену Національного агентства з питань запобігання корупції\";

[]{#n836}
8) у [Законі України](/go/3723-12) \"Про державну службу\" (Відомості Верховної Ради України, 1993 р., № 52, ст. 490; 2011 р., № 41, ст. 416; 2013 р., № 14, ст. 89; 2014 р., № 11, ст. 132):

[]{#n1079}
{Зміни до Закону (крім змін до статті 37) втратили чинність на підставі Закону [№ 889-VIII від 10.12.2015](/go/889-19) }

[]{#n853}
з) у частині дванадцятій статті 37 слова \"відповідальності за вчинення адміністративного корупційного правопорушення, пов'язаного з порушенням обмежень, передбачених Законом України \"Про засади запобігання і протидії корупції\" замінити словами \"адміністративної відповідальності за вчинене правопорушення, пов'язане з корупцією\";

[]{#n854}
{Підпункт 9 пункту 5 розділу XIII втратив чинність на підставі Закону [№ 2136-VIII від 13.07.2017](/go/2136-19) }

[]{#n868}
10) у [Законі України](/go/280/97-%D0%B2%D1%80) \"Про місцеве самоврядування в Україні\" (Відомості Верховної Ради України, 1997 р., № 24, ст. 170 із наступними змінами):

[]{#n869}
а) у [статті 55](/go/280/97-%D0%B2%D1%80):

[]{#n870}
[частину третю](/go/280/97-%D0%B2%D1%80) доповнити словами \"входити до складу правління, інших виконавчих чи контрольних органів, чи наглядової ради підприємства або організації, що має на меті одержання прибутку (крім випадків, коли особи здійснюють функції з управління акціями (частками, паями), що належать державі чи територіальній громаді, та представляють інтереси держави чи територіальної громади в раді (спостережній раді), ревізійній комісії господарської організації)\";

[]{#n871}
абзаци [перший - четвертий](/go/280/97-%D0%B2%D1%80) частини п'ятої замінити одним абзацом такого змісту:

[]{#n872}
\"Повноваження голови районної, обласної, районної у місті ради також вважаються достроково припиненими без припинення повноважень депутата ради в разі звернення з особистою заявою до відповідної ради про складення ним повноважень голови ради\".

[]{#n873}
У зв'язку з цим абзац п'ятий вважати абзацом другим;

[]{#n874}
б) абзаци [перший - четвертий](/go/280/97-%D0%B2%D1%80) частини четвертої статті 56 замінити одним абзацом такого змісту:

[]{#n875}
\"4. Повноваження заступника голови районної у місті, районної ради, першого заступника, заступника голови обласної ради також вважаються достроково припиненими без припинення повноважень депутата відповідної ради в разі звернення з особистою заявою до відповідної ради про складення ним повноважень заступника (першого заступника) голови ради\";

[]{#n876}
в) доповнити статтею 59 - 1 такого змісту:

[]{#n877}
\" Стаття 59 - 1 . Конфлікт інтересів

[]{#n878}
1. Сільський, селищний, міський голова, секретар, депутат сільської, селищної, міської ради, голова, заступник голови, депутат районної, обласної, районної у місті ради бере участь у розгляді, підготовці та прийнятті рішень відповідною радою за умови самостійного публічного оголошення про це під час засідання ради, на якому розглядається відповідне питання.

[]{#n879}
2. Здійснення контролю за дотриманням вимог частини першої цієї статті, надання зазначеним у ній особам консультацій та роз'яснень щодо запобігання та врегулювання конфлікту інтересів, поводження з майном, що може бути неправомірною вигодою та подарунками, покладається на постійну комісію, визначену відповідною радою.

[]{#n880}
Примітка. Терміни \"реальний конфлікт інтересів\", \"потенційний конфлікт інтересів\", \"неправомірна вигода\", \"подарунок\" вживаються у значенні, наведеному в Законі України \"Про запобігання корупції\";

[]{#n881}
г) у [статті 79](/go/280/97-%D0%B2%D1%80):

[]{#n882}
у [частині першій](/go/280/97-%D0%B2%D1%80):

[]{#n883}
[пункт 3](/go/280/97-%D0%B2%D1%80) [- 1](/go/280/97-%D0%B2%D1%80) викласти в такій редакції:

[]{#n884}
\"3 - 1 ) набрання законної сили рішенням суду про притягнення його до відповідальності за правопорушення, пов'язане з корупцією, яким накладено стягнення у виді позбавлення права займати посади або займатися діяльністю, що пов'язані з виконанням функцій держави або місцевого самоврядування\";

[]{#n885}
[пункт 4](/go/280/97-%D0%B2%D1%80) виключити;

[]{#n886}
у [частині сьомій](/go/280/97-%D0%B2%D1%80):

[]{#n887}
у [пункті 1](/go/280/97-%D0%B2%D1%80) слова \"частині першій\" замінити словами та цифрами \"пунктах 1, 2, 5, 6 частини першої\";

[]{#n888}
після пункту 1 доповнити новим пунктом такого змісту:

[]{#n889}
\"2) з підстав, зазначених у пунктах 3, 3 - 1 частини першої цієї статті, - з дня, наступного за днем одержання радою або її виконавчим комітетом копії відповідного рішення суду без прийняття рішення відповідної ради\".

[]{#n890}
У зв'язку з цим пункти 2 та 3 вважати відповідно пунктами 3 та 4;

[]{#n891}
11) у [Законі України](/go/474-14) \"Про вибори Президента України\" (Відомості Верховної Ради України, 2004 р., № 20-21, ст. 291; 2011 р., № 23, ст. 160; 2013 р., № 14, ст. 89, № 38, ст. 501; 2014 р., № 4, ст. 61, № 16, ст. 582):

[]{#n892}
а) у [частині другій](/go/474-14) статті 48 та [пункті 5](/go/474-14) частини першої статті 51 слова \"про майно, доходи, витрати і зобов'язання фінансового характеру\" замінити словами \"особи, уповноваженої на виконання функцій держави або місцевого самоврядування\";

[]{#n893}
б) у [статті 50](/go/474-14):

[]{#n894}
[частину першу](/go/474-14) викласти в такій редакції:

[]{#n895}
\"1. Декларація особи, уповноваженої на виконання функцій держави або місцевого самоврядування, за рік, що передує року початку виборчого процесу, подається кандидатом на пост Президента України (на паперових носіях та в електронному вигляді) за формою, визначеною відповідно до Закону України \"Про запобігання корупції\";

[]{#n896}
у [частині другій](/go/474-14) слова \"Центральний орган виконавчої влади, що реалізує державну податкову політику, за дорученням\" замінити словами \"Національне агентство з питань запобігання корупції за зверненням\";

[]{#n897}
у [частині третій](/go/474-14) слова \"про майно, доходи, витрати і зобов'язання фінансового характеру\" замінити словами \"особи, уповноваженої на виконання функцій держави або місцевого самоврядування\";

[]{#n898}
12) у [частині першій](/go/2121-14) статті 62 Закону України \"Про банки і банківську діяльність\" (Відомості Верховної Ради України, 2001 р., № 5-6, ст. 30 із наступними змінами):

[]{#n899}
підпункт \"в\" пункту 4 виключити;

[]{#n900}
доповнити пунктом 8 такого змісту:

[]{#n901}
\"8) за рішенням суду Національному агентству з питань запобігання корупції стосовно наявності та стану рахунків, операцій за рахунками конкретної юридичної особи або фізичної особи, фізичної особи - суб'єкта підприємницької діяльності відповідно до Закону України \"Про запобігання корупції\";

[]{#n902}
13) у [Законі України](/go/2493-14) \"Про службу в органах місцевого самоврядування\" (Відомості Верховної Ради України, 2001 р., № 33, ст. 175; 2010 р., № 4, ст. 18; 2013 р., № 14, ст. 89, № 23, ст. 218; 2014 р., № 11, ст. 132):

[]{#n903}
а) частини третю та четверту статті 5 замінити однією частиною такого змісту:

[]{#n904}
\"Стосовно осіб, які обрані (затверджені) відповідною радою на посади, зазначені в абзаці третьому статті 3 цього Закону, а також стосовно осіб, які претендують на зайняття зазначених в абзаці четвертому статті 3 цього Закону посад в органах місцевого самоврядування, за їх письмовою згодою проводиться спеціальна перевірка в порядку, встановленому Законом України \"Про запобігання корупції\";

[]{#n905}
б) у статті 12:

[]{#n906}
пункт 4 частини першої виключити;

[]{#n907}
у частині другій слова \"Законом України \"Про засади запобігання і протидії корупції\" замінити словами \"Законом України \"Про запобігання корупції\";

[]{#n908}
в) статтю 12 - 1 викласти в такій редакції:

[]{#n909}
\" Стаття 12 - 1 . Запобігання та врегулювання конфлікту інтересів

[]{#n910}
Посадові особи місцевого самоврядування зобов'язані дотримуватися правил запобігання та врегулювання конфлікту інтересів, передбачених Законом України \"Про запобігання корупції\";

[]{#n911}
г) статтю 13 викласти в такій редакції:

[]{#n912}
\" Стаття 13 . Фінансовий контроль

[]{#n913}
Посадові особи місцевого самоврядування зобов'язані подавати декларацію особи, уповноваженої на виконання функцій держави або місцевого самоврядування, в порядку, встановленому Законом України \"Про запобігання корупції\";

[]{#n914}
ґ) абзац четвертий частини першої та частину другу статті 20 виключити;

[]{#n915}
14) [пункт 7](/go/93-15) частини першої статті 5 Закону України \"Про статус депутатів місцевих рад\" (Відомості Верховної Ради України, 2002 р., № 40, ст. 290; 2013 р., № 14, ст. 89; 2014 р., № 11, ст. 132) викласти в такій редакції:

[]{#n916}
\"7) набрання законної сили обвинувальним вироком суду, за яким його засуджено до позбавлення волі, або набрання законної сили рішенням суду, яким його притягнуто до відповідальності за вчинення корупційного правопорушення або правопорушення, пов'язаного з корупцією, та застосовано покарання або накладено стягнення у виді позбавлення права займати посади або займатися діяльністю, що пов'язані з виконанням функцій держави або місцевого самоврядування\";

[]{#n917}
15) у [Регламенті Верховної Ради України](/go/1861-17), затвердженому Законом України \"Про Регламент Верховної Ради України\" (Відомості Верховної Ради України, 2010 р., №№ 14-17, ст. 133 із наступними змінами):

[]{#n918}
а) [главу 5](/go/1861-17) доповнити статтею 31 - 1 такого змісту:

[]{#n919}
\" Стаття 31 - 1 . Обмеження щодо участі в обговоренні питань на пленарному засіданні Верховної Ради у зв'язку з конфліктом інтересів

[]{#n920}
1. Народний депутат бере участь на пленарних засіданнях в обговоренні питань, щодо яких у нього наявний конфлікт інтересів, за умови публічного оголошення про це під час пленарного засідання Верховної Ради, на якому розглядається відповідне питання\";

[]{#n921}
б) [статтю 37](/go/1861-17) доповнити частиною шостою такого змісту:

[]{#n922}
\"6. Народний депутат бере участь у голосуванні з питань, щодо яких у нього наявний конфлікт інтересів, за умови публічного оголошення про це під час пленарного засідання Верховної Ради, на якому розглядається відповідне питання\";

[]{#n923}
в) [частину другу](/go/1861-17) статті 85 доповнити абзацом другим такого змісту:

[]{#n924}
\"Не може бути обраний до складу тимчасової спеціальної комісії народний депутат, у якого в разі обрання виникне реальний чи потенційний конфлікт інтересів з питань, для підготовки і попереднього розгляду яких утворюється відповідна комісія. Народний депутат, кандидатура якого запропонована депутатською фракцією (депутатською групою) до складу тимчасової спеціальної комісії, зобов'язаний повідомити Верховну Раду про неможливість брати участь у роботі тимчасової спеціальної комісії за наявності зазначеної підстави\";

[]{#n925}
г) [частину третю](/go/1861-17) статті 87 доповнити абзацами шостим та сьомим такого змісту:

[]{#n926}
\"5) матиме у разі обрання інший реальний чи потенційний конфлікт інтересів з питань, для розслідування яких створюється відповідна комісія.

[]{#n927}
Не може бути обраний до складу тимчасової слідчої комісії народний депутат, у якого в разі обрання виникне реальний чи потенційний конфлікт інтересів з питань, для розслідування яких утворюється вказана комісія\";

[]{#n928}
ґ) у [статті 173](/go/1861-17):

[]{#n929}
[частину четверту](/go/1861-17) викласти в такій редакції:

[]{#n930}
\"4. Кандидат на посаду спеціального прокурора чи спеціального слідчого подає до Верховної Ради особову картку, декларацію особи, уповноваженої на виконання функцій держави або місцевого самоврядування, за попередній рік\";

[]{#n931}
частину шосту доповнити абзацом другим такого змісту:

[]{#n932}
\"Не може бути обраною до складу спеціальної тимчасової слідчої комісії особа, у якої в разі обрання виникне реальний чи потенційний конфлікт інтересів у зв'язку з проведенням розслідування, для проведення якого утворюється відповідна комісія. Особа, кандидатура якої запропонована депутатською фракцією (депутатською групою) до складу спеціальної тимчасової слідчої комісії, зобов'язана повідомити відповідний комітет та Верховну Раду про неможливість брати участь у роботі спеціальної тимчасової слідчої комісії за наявності зазначеної підстави\";

[]{#n933}
16) у [Законі України](/go/2453-17) \"Про судоустрій і статус суддів\" (Відомості Верховної Ради України, 2010 р., №№ 41-45, ст. 529; 2013 р., № 14, ст. 89, № 38, ст. 501; 2014 р., № 11, ст. 132, № 23, ст. 870):

[]{#n934}
а) у [частині четвертій](/go/2453-17) статті 54:

[]{#n935}
у [пункті 6](/go/2453-17) слова \"Законом України \"Про засади запобігання і протидії корупції\" замінити словами \"Законом України \"Про запобігання корупції\";

[]{#n936}
[пункт 7](/go/2453-17) викласти в такій редакції:

[]{#n937}
\"7) подавати декларацію особи, уповноваженої на виконання функцій держави або місцевого самоврядування, в порядку, встановленому Законом України \"Про запобігання корупції\";

[]{#n938}
б) [статтю 56](/go/2453-17) доповнити частиною другою такого змісту:

[]{#n939}
\"2. Для розроблення проекту Кодексу суддівської етики, змін до нього, консультування суддів, суддів у відставці, щодо вирішення проблемних питань і надання рекомендацій щодо етичної поведінки суддів, запобігання та врегулювання конфлікту інтересів у їх діяльності, запобігання одержанню неправомірної вигоди чи заборонених законом подарунків, поводження з ними діє комісія з питань суддівської етики.

[]{#n940}
Комісію з питань суддівської етики утворює і положення про неї затверджує Рада суддів України. Комісія з питань суддівської етики діє на громадських засадах. Її діяльність забезпечує апарат Ради суддів України\";

[]{#n941}
в) у [частині першій](/go/2453-17) статті 67:

[]{#n942}
[пункт 8](/go/2453-17) виключити;

[]{#n943}
після абзацу одинадцятого доповнити новим абзацом такого змісту:

[]{#n944}
\"Кандидат на посаду судді також подає до Національного агентства з питань запобігання корупції в порядку, визначеному Законом України \"Про запобігання корупції\", декларацію особи, уповноваженої на виконання функцій держави або місцевого самоврядування\".

[]{#n945}
У зв'язку з цим абзаци дванадцятий та тринадцятий вважати відповідно абзацами тринадцятим та чотирнадцятим;

[]{#n946}
г) у [пункті 7](/go/2453-17) частини четвертої статті 75 слова \"Законом України \"Про засади запобігання і протидії корупції\" замінити словами \"Законом України \"Про запобігання корупції\";

[]{#n947}
ґ) [пункт 6](/go/2453-17) частини першої статті 83 викласти в такій редакції:

[]{#n948}
\"6) несвоєчасне подання декларації особи, уповноваженої на виконання функцій держави або місцевого самоврядування, в порядку, встановленому Законом України \"Про запобігання корупції\";

[]{#n949}
д) у [статті 127](/go/2453-17):

[]{#n950}
[пункт 6](/go/2453-17) [- 1](/go/2453-17) частини п'ятої викласти в такій редакції:

[]{#n951}
\"6 - 1 ) здійснює контроль за дотриманням вимог законодавства щодо запобігання та врегулювання конфлікту інтересів у діяльності суддів Конституційного Суду України та суддів судів загальної юрисдикції, Голови та членів Вищої кваліфікаційної комісії суддів України, Голови Державної судової адміністрації України та його заступників, приймає рішення про врегулювання реального чи потенційного конфлікту інтересів у діяльності вказаних осіб (крім випадків, коли конфлікт інтересів має бути врегульований у порядку, визначеному процесуальним законодавством)\";

[]{#n952}
після частини п'ятої доповнити новою частиною такого змісту:

[]{#n953}
\"6. У разі виникнення у суддів Конституційного Суду України та суддів судів загальної юрисдикції (крім випадків, коли конфлікт інтересів врегульовується в порядку, визначеному процесуальним законодавством), Голови та членів Вищої кваліфікаційної комісії суддів України, Голови Державної судової адміністрації України реального чи потенційного конфлікту інтересів вони зобов'язані не пізніше наступного робочого дня з моменту виникнення у письмовій формі повідомити про це Раду суддів України\".

[]{#n954}
У зв'язку з цим частини шосту - дев'яту вважати відповідно частинами сьомою - десятою;

[]{#n955}
{Підпункт 17 пункту 5 розділу XIII втратив чинність на підставі Закону [№ 595-VIII від 14.07.2015](/go/595-19) }

[]{#n959}
18) [частину шосту](/go/2939-17) статті 6 Закону України \"Про доступ до публічної інформації\" (Відомості Верховної Ради України, 2011 р., № 32, ст. 314; 2013 р., № 14, ст. 89; 2014 р., № 11, ст. 132) викласти в такій редакції:

[]{#n960}
\"6. Не належать до інформації з обмеженим доступом відомості, зазначені у декларації особи, уповноваженої на виконання функцій держави або місцевого самоврядування, поданій відповідно до Закону України \"Про запобігання корупції\", крім відомостей, зазначених в абзаці четвертому частини першої статті 47 вказаного Закону\";

[]{#n961}
19) [статтю 19](/go/3166-17) Закону України \"Про центральні органи виконавчої влади\" (Відомості Верховної Ради України, 2011 р., № 38, ст. 385; 2014 р., № 13, ст. 223) доповнити частиною шостою та приміткою такого змісту:

[]{#n962}
\"6. У разі виникнення у керівника центрального органу виконавчої влади реального чи потенційного конфлікту інтересів він зобов'язаний не пізніше наступного робочого дня письмово поінформувати про це міністра, який спрямовує та координує відповідний центральний орган виконавчої влади, крім керівника центрального органу виконавчої влади із спеціальним статусом, який зобов'язаний поінформувати у вказаному випадку Кабінет Міністрів України.

[]{#n963}
За результатами розгляду зазначеної інформації міністр, який спрямовує та координує відповідний центральний орган виконавчої влади, а у випадках виникнення конфлікту інтересів у керівника центрального органу виконавчої влади із спеціальним статусом - Кабінет Міністрів України приймає рішення про здійснення заходів із врегулювання конфлікту інтересів відповідного керівника центрального органу виконавчої влади та здійснює контроль за їх реалізацією.

[]{#n964}
Примітка. Терміни \"реальний конфлікт інтересів\", \"потенційний конфлікт інтересів\" вживаються у значенні, наведеному в Законі України \"Про запобігання корупції\";

[]{#n965}
20) у [Законі України](/go/4061-17) \"Про вибори народних депутатів України\" (Відомості Верховної Ради України, 2012 р., № 10-11, ст. 73; 2014 р., № 22, ст. 794):

[]{#n966}
а) у [пункті 7](/go/4061-17) [частини першої статті 54](/go/4061-17), [пункті 5 частини першої](/go/4061-17) та [пункті 3 частини другої статті 55](/go/4061-17), [частині одинадцятій статті 107](/go/4061-17) слова \"про майно, доходи, витрати і зобов'язання фінансового характеру\" замінити словами \"особи, уповноваженої на виконання функцій держави або місцевого самоврядування\";

[]{#n967}
б) [частину першу](/go/4061-17) статті 57 викласти в такій редакції:

[]{#n968}
\"1. Декларація особи, уповноваженої на виконання функцій держави або місцевого самоврядування, за рік, що передує року початку виборчого процесу, подається кандидатом у депутати за формою, визначеною відповідно до Закону України \"Про запобігання корупції\";

[]{#n969}
21) у [Законі України](/go/794-18) \"Про Кабінет Міністрів України\" (Відомості Верховної Ради України, 2014 р., № 13, ст. 222, № 22, ст. 816):

[]{#n970}
а) у [частині четвертій](/go/794-18) статті 7 слова \"Законом України \"Про засади запобігання і протидії корупції\" замінити словами \"Законом України \"Про запобігання корупції\";

[]{#n971}
б) доповнити статтею 45 - 1 такого змісту:

[]{#n972}
\" Стаття 45 - 1 . Конфлікт інтересів

[]{#n973}
1. Член Кабінету Міністрів України не повинен використовувати своє посадове становище в приватних інтересах.

[]{#n974}
2. У разі виникнення у члена Кабінету Міністрів України реального чи потенційного конфлікту інтересів він зобов'язаний не пізніше наступного робочого дня письмово поінформувати про це Кабінет Міністрів України.

[]{#n975}
3. Член Кабінету Міністрів України не може брати участь у розгляді, підготовці та прийнятті рішень, виконувати інші повноваження у питаннях, щодо яких у нього наявний реальний чи потенційний конфлікт інтересів.

[]{#n976}
4. У разі неможливості врегулювання конфлікту інтересів члена Кабінету Міністрів України у спосіб, передбачений частиною третьою цієї статті, та неусунення ним конфлікту інтересів самостійно Прем'єр-міністр України звертається до Верховної Ради України з поданням про звільнення з посади вказаного члена Кабінету Міністрів України (стосовно Міністра закордонних справ України та Міністра оборони України таке подання вноситься за згодою Президента України).

[]{#n977}
Примітка. Терміни \"реальний конфлікт інтересів\", \"потенційний конфлікт інтересів\", \"приватний інтерес\" вживаються у значенні, наведеному в Законі України \"Про запобігання корупції\"

[]{#n978}
{Підпункт 22 пункту 5 розділу ХІІІ втратив чинність на підставі Закону [№ 922-VIII від 25.12.2015](/go/922-19) }

[]{#n1137}
{Додатково див. пункт 6 розділу II Закону [№ 1975-VIII від 23.03.2017](/go/1975-19) }

[]{#n980}
6. Кабінету Міністрів України:

[]{#n981}
1) у тримісячний строк з дня набрання чинності цим Законом забезпечити прийняття Положення про конкурс з відбору кандидатів на посади членів Національного агентства з питань запобігання корупції та Регламент роботи відповідної конкурсної комісії;

[]{#n982}
2) у шестимісячний строк з дня набрання чинності цим Законом внести на розгляд Верховної Ради України пропозиції щодо приведення законодавчих актів у відповідність із цим Законом;

[]{#n983}
забезпечити прийняття нормативно-правових актів, передбачених цим Законом, крім передбачених підпунктом 1 цього пункту;

[]{#n984}
привести свої нормативно-правові акти у відповідність із цим Законом;

[]{#n985}
забезпечити приведення у відповідність із цим Законом нормативно-правових актів міністерств та інших центральних органів виконавчої влади;

[]{#n986}
створити Національне агентство з питань запобігання корупції;

[]{#n1024}
3) забезпечити проведення конкурсу з відбору кандидатів на посади членів Національного агентства з питань запобігання корупції в порядку, визначеному статтею 5 цього Закону, до введення в дію цього Закону.

[]{#n1025}
{Пункт 6 розділу ХІІІ доповнено підпунктом 3 згідно із Законом [№ 198-VIII від 12.02.2015](/go/198-19) }

<div>

[]{#n987}

+-----------------------------------+-----------------------------------+
| Президент України                 | П.ПОРОШЕНКО                       |
+-----------------------------------+-----------------------------------+
| м. Київ\                          | \                                 |
| 14 жовтня 2014 року\              |                                   |
| № 1700-VII                        |                                   |
+-----------------------------------+-----------------------------------+

</div>
:::

------------------------------------------------------------------------

::: {align="right"}
© [Офіційний вебпортал парламенту України\
https://www.rada.gov.ua/](https://data.rada.gov.ua)
:::
