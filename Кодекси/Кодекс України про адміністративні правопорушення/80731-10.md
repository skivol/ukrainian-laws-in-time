               Кодекс України про адміністративні правопорушення (статті 1 - 212-24)

Верховна Рада УРСР; Кодекс України, Закон, Кодекс від 07.12.1984 № 8073-X
-------------------------------------------------------------------------

Кодекс України про адміністративні правопорушення (статті 1 - 212-24)
=====================================================================

#### Стан: Чинний

##### Ідентифікатор: 80731-10

* * *

### Текст документа від 01.10.1996:

Кодекс України про адміністративні правопорушення (статті 1 - 212-1)

( Відомості Верховної Ради Української РСР (ВВР) 1984, додаток до N 51, ст.1122 )

( Вводиться в дію Постановою Верховної Ради Української РСР

N [8074-10](/go/8074-10) від 07.12.84, ВВР 1984, додаток до N 51, ст.1123 )

( У тексті Кодексу слова "Республіка Крим" у всіх відмінках замінено словами "Автономна Республіка Крим" у відповідних відмінках згідно із Законом N [209/94-ВР](/go/209/94-%D0%B2%D1%80) від 14.10.94 )

( У тексті Кодексу слова "службова особа" в усіх відмінках замінено словами "посадова особа" у відповідних відмінках згідно із Законом N [282/95-ВР](/go/282/95-%D0%B2%D1%80) від 11.07.95 )

( Із змінами, внесеними згідно з Указами ПВР N [102-11](/go/102-11) від 12.04.85, ВВР 1985, N 17, ст. 415 N [316-11](/go/316-11) від 29.05.85, ВВР 1985, N 24, ст. 553 N [1117-11](/go/1117-11) від 16.10.85, ВВР 1985, N 44, ст.1056 N [2010-11](/go/2010-11) від 03.04.86, ВВР 1986, N 15, ст. 326 N [2444-11](/go/2444-11) від 27.06.86, ВВР 1986, N 27, ст. 539 N [3070-11](/go/3070-11) від 03.11.86, ВВР 1986, N 46, ст. 933 N [3282-11](/go/3282-11) від 19.12.86, ВВР 1986, N 52, ст.1057 N [3690-11](/go/3690-11) від 12.03.87, ВВР 1987, N 12, ст. 226 N [4134-11](/go/4134-11) від 12.06.87, ВВР 1987, N 25, ст. 453 N 4185-11 від 12.06.87, ВВР 1987, N 25, ст. 454 N [4452-11](/go/4452-11) від 21.08.87, ВВР 1987, N 35, ст. 674 N [4982-11](/go/4982-11) від 25.11.87, ВВР 1987, N 49, ст.1009 N [4995-11](/go/4995-11) від 01.12.87, ВВР 1987, N 50, ст.1016 N [6347-11](/go/6347-11) від 03.08.88, ВВР 1988, N 33, ст. 808 N [6976-11](/go/6976-11) від 14.12.88, ВВР 1988, N 52, ст.1184 N [7445-11](/go/7445-11) від 27.04.89, ВВР 1989, N 19, ст. 182 N [7542-11](/go/7542-11) від 19.05.89, ВВР 1989, N 22, ст. 236 N [8411-11](/go/8411-11) від 23.11.89, ВВР 1989, N 49, ст. 673 N [8710-11](/go/8710-11) від 19.01.90, ВВР 1990, N 5, ст. 59 N [8711-11](/go/8711-11) від 19.01.90, ВВР 1990, N 5, ст. 60 N [8918-11](/go/8918-11) від 07.03.90, ВВР 1990, N 12, ст. 194 N [9082-11](/go/9082-11) від 20.04.90, ВВР 1990, N 18, ст. 278 N [9166-11](/go/9166-11) від 04.05.90, ВВР 1990, N 20, ст. 313 N [9280-11](/go/9280-11) від 14.05.90, ВВР 1990, N 22, ст. 367 N [158-12](/go/158-12) від 03.08.90, ВВР 1990, N 34, ст. 501 N [647-12](/go/647-12) від 18.01.91, ВВР 1991, N 7, ст. 45 N [663-12](/go/663-12) від 28.01.91, ВВР 1991, N 8, ст. 56 N [661-12](/go/661-12) від 28.01.91, ВВР 1991, N 11, ст. 106 N [1413-12](/go/1413-12) від 09.08.91, ВВР 1991, N 39, ст. 514 N [1369-12](/go/1369-12) від 29.07.91, ВВР 1991, N 45, ст. 600 N [1818-12](/go/1818-12) від 15.11.91, ВВР 1992, N 5, ст. 40 Законами N [1255-12](/go/1255-12) від 25.06.91, ВВР 1991, N 40, ст.527 N [2354-12](/go/2354-12) від 15.05.92, ВВР 1992, N 32, ст.457 N [2468-12](/go/2468-12) від 17.06.92, ВВР 1992, N 35, ст.511 N [2547-12](/go/2547-12) від 07.07.92, ВВР 1992, N 39, ст.570 N [2704-12](/go/2704-12) від 16.10.92, ВВР 1992, N 47, ст.648 N [2857-12](/go/2857-12) від 15.12.92, ВВР 1993, N 6, ст. 35 N [2941а-12](/go/2941%D0%B0-12) від 26.01.93, ВВР 1993, N 12, ст.100 N [2977-12](/go/2977-12) від 03.02.93, ВВР 1993, N 15, ст.131 N [2992-12](/go/2992-12) від 04.02.93, ВВР 1993, N 15, ст.134 N [3039-12](/go/3039-12) від 03.03.93, ВВР 1993, N 18, ст.189 N [3134-12](/go/3134-12) від 22.04.93, ВВР 1993, N 22, ст.232 N [3176-12](/go/3176-12) від 04.05.93, ВВР 1993, N 24, ст.256 N [3350-12](/go/3350-12) від 30.06.93, ВВР 1993, N 34, ст.354 N [3351-12](/go/3351-12) від 30.06.93, ВВР 1993, N 34, ст.355 N [3582-12](/go/3582-12) від 11.11.93, ВВР 1993, N 46, ст.427 N [3683-12](/go/3683-12) від 15.12.93, ВВР 1994, N 1, ст. 3 N [3785-12](/go/3785-12) від 23.12.93, ВВР 1994, N 12, ст. 58 N [3806-12](/go/3806-12) від 24.12.93, ВВР 1994, N 13, ст. 69 N [3888-12](/go/3888-12) від 28.01.94, ВВР 1994, N 19, ст.111 N [3890-12](/go/3890-12) від 28.01.94, ВВР 1994, N 20, ст.114 N [4040-12](/go/4040-12) від 25.02.94, ВВР 1994, N 28, ст.236 N [4044-12](/go/4044-12) від 25.02.94, ВВР 1994, N 28, ст.239 N [4045-12](/go/4045-12) від 25.02.94, ВВР 1994, N 28, ст.240 N [84/94-ВР](/go/84/94-%D0%B2%D1%80) від 05.07.94, ВВР 1994, N 31, ст.288 N [155/94-ВР](/go/155/94-%D0%B2%D1%80) від 29.07.94, ВВР 1994, N 38, ст.349 N [179/94-ВР](/go/179/94-%D0%B2%D1%80) від 22.09.94, ВВР 1994, N 41, ст.375 N [209/94-ВР](/go/209/94-%D0%B2%D1%80) від 14.10.94, ВВР 1994, N 46, ст.413 N [244/94-ВР](/go/244/94-%D0%B2%D1%80) від 15.11.94, ВВР 1994, N 49, ст.431 N [246/94-ВР](/go/246/94-%D0%B2%D1%80) від 15.11.94, ВВР 1994, N 48, ст.429 N [8/95-ВР](/go/8/95-%D0%B2%D1%80) від 19.01.95, ВВР 1995, N 3, ст. 20 N [64/95-ВР](/go/64/95-%D0%B2%D1%80) від 15.02.95, ВВР 1995, N 10, ст. 64 N [75/95-ВР](/go/75/95-%D0%B2%D1%80) від 28.02.95, ВВР 1995, N 13, ст. 85 N [79/95-ВР](/go/79/95-%D0%B2%D1%80) від 01.03.95, ВВР 1995, N 13, ст. 87 N [123/95-ВР](/go/123/95-%D0%B2%D1%80) від 05.04.95, ВВР 1995, N 15, ст.103 N [210/95-ВР](/go/210/95-%D0%B2%D1%80) від 02.06.95, ВВР 1995, N 22, ст.169 N [282/95-ВР](/go/282/95-%D0%B2%D1%80) від 11.07.95, ВВР 1995, N 29, ст.216 N [296/95-ВР](/go/296/95-%D0%B2%D1%80) від 11.07.95, ВВР 1995, N 29, ст.223 N [305/95-ВР](/go/305/95-%D0%B2%D1%80) від 13.07.95 N [358/95-ВР](/go/358/95-%D0%B2%D1%80) від 05.10.95 N [81/96-ВР](/go/81/96-%D0%B2%D1%80) від 06.03.96 N [148/96-ВР](/go/148/96-%D0%B2%D1%80) від 25.04.96 N [196/96-ВР](/go/196/96-%D0%B2%D1%80) від 15.05.96 N [323/96-ВР](/go/323/96-%D0%B2%D1%80) від 12.07.96 N [328/96-ВР](/go/328/96-%D0%B2%D1%80) від 12.07.96 N [386/96-ВР](/go/386/96-%D0%B2%D1%80) від 01.10.96 )

( Про порядок застосування заходів адміністративного стягнення у вигляді штрафу додатково див. Закон N [2467-12](/go/2467-12) від 17.06.92 )

Розділ 1. ЗАГАЛЬНІ ПОЛОЖЕННЯ

Глава 1 ЗАГАЛЬНІ ПОЛОЖЕННЯ

Стаття 1. Завдання законодавства Української РСР про адміністративні правопорушення

Законодавство Української РСР про адміністративні правопорушення має завданням охорону суспільного ладу СРСР, соціалістичної власності, соціально-економічних, політичних та особистих прав і свобод громадян, а також прав і законних інтересів підприємств, установ і організацій, встановленого порядку управління, державного і громадського порядку, зміцнення соціалістичної законності, запобігання правопорушенням, виховання громадян у дусі точного і неухильного додержання Конституції СРСР, Конституції Української РСР ( [888-09](/go/888-09), [254к/96-ВР](/go/254%D0%BA/96-%D0%B2%D1%80) ) і радянських законів, поваги до прав, честі і гідності інших громадян, до правил соціалістичного співжиття, сумлінного виконання своїх обов'язків, відповідальності перед суспільством.

Стаття 2. Законодавство Союзу РСР і Української РСР про адміністративні правопорушення

Законодавство Союзу РСР і Української РСР про адміністративні правопорушення складається з Основ законодавства Союзу РСР і союзних республік про адміністративні правопорушення які визначають принципи і встановлюють загальні положення цього законодавства, і видаваних відповідно до них законодавчих актів СРСР і постанов Ради Міністрів СРСР, цього Кодексу та інших законодавчих актів Української РСР і постанов Ради Міністрів Української РСР про адміністративні правопорушення.

Законодавчі акти Союзу РСР і Української РСР, постанови Ради Міністрів СРСР і Ради Міністрів Української РСР про адміністративні правопорушення до включення їх у встановленому порядку до цього Кодексу застосовуються на території Української РСР безпосередньо.

Положення цього Кодексу поширюються і на адміністративні правопорушення, відповідальність за вчинення яких передбачена законодавством, ще не включеним до Кодексу.

Стаття 3. Компетенція Союзу РСР у галузі законодавства про адміністративні правопорушення

Відповідно до Основ законодавства Союзу РСР і союзних республік про адміністративні правопорушення віданню Союзу РСР у галузі законодавства про адміністративні правопорушення підлягають:

визначення принципів і встановлення загальних положень законодавства Союзу РСР і союзних республік про адміністративні правопорушення;

встановлення адміністративної відповідальності за порушення правил: щодо стандартизації якості продукції; випуску в обіг та утримання засобів вимірювань і користування ними; обліку і статистики; безпеки руху і користування засобами залізничного, повітряного, морського і трубопровідного транспорту; дорожнього руху; військового обліку; прикордонного режиму; паспортної системи; правил придбання, зберігання і використання зброї, вибухових, радіоактивних речовин та інших об'єктів дозвільної системи; правил щодо охорони території СРСР від занесення і поширення карантинних та інших інфекційних хвороб; митних правил і правил щодо боротьби з контрабандою; правил обігу валюти; правил перебування в СРСР іноземних громадян і осіб без громадянства;

визначення, в разі потреби, порядку розгляду справ про окремі види адміністративних правопорушень, відповідальність за які встановлюється законодавством Союзу РСР.

Віданню Союзу РСР підлягає також законодавство про адміністративні правопорушеня і з інших питань, які мають загальносоюзне значення.

Стаття 4. Компетенція Української РСР у галузі законодавства про адміністративні правопорушення

Віданню Української РСР у галузі законодавства про адміністративні правопорушення підлягають:

законодавство про адміністративні правопорушення з питань, які не належать до відання Союзу РСР;

встановлення кола питань, з яких місцеві Ради народних депутатів, крім селищних і сільських, можуть приймати в межах, що визначаються законодавчими актами, рішення, за порушення яких передбачається адміністративна відповідальність.

Стаття 5. Повноваження місцевих Рад народних депутатів та їх виконавчих комітетів щодо прийняття рішень, за порушення яких передбачається адміністративна відповідальність

Обласні, районні, міські Ради народних депутатів та їх виконавчі комітети мають право приймати в межах, що визначаються законодавчими актами, рішення, які передбачають за їх порушення адміністративну відповідальність, з питань боротьби із стихійним лихом і епідеміями, а також рішення з питань боротьби з епізоотіями, за порушення яких відповідальність встановлено статтею 107 цього Кодексу.

Обласні, Київська і Севастопольська міські Ради народних депутатів можуть у межах, що визначаються законодавчими актами, встановлювати правила, за порушення яких адміністративну відповідальність передбачено статтями 152, 159 і 182 цього Кодексу.

Стаття 6. Запобігання адміністративним правопорушенням

Державні органи, громадські організації, трудові колективи розробляють і здійснюють заходи, спрямовані на запобігання адміністративним правопорушенням, виявлення й усунення причин та умов, які сприяють їх вчиненню, на виховання громадян у дусі високої свідомості і дисципліни, суворого додержання радянських законів.

Ради народних депутатів, забезпечуючи відповідно до Конституції України ( [254к/96-ВР](/go/254%D0%BA/96-%D0%B2%D1%80) ) додержання законів, охорону державного і громадського порядку, прав громадян, координують на своїй території роботу всіх державних і громадських органів по запобіганню адміністративним правопорушенням, керують діяльністю органів внутрішніх справ, адміністративних комісій та інших підзвітних їм органів, покликаних вести боротьбу з адміністративними правопорушеннями.

( Стаття 6 із змінами, внесеними згідно із Законом N [244/94-ВР](/go/244/94-%D0%B2%D1%80) від 15.11.94 )

Стаття 7. Забезпечення соціалістичної законності при застосуванні заходів впливу за адміністративні правопорушення

Ніхто не може бути підданий заходу впливу в зв'язку з адміністративним правопорушенням інакше як на підставах і в порядку, встановлених законодавством.

Провадження в справах про адміністративні правопорушення здійснюється на основі суворого додержання соціалістичної законності.

Застосування уповноваженими на те органами і посадовими особами заходів адміністративного впливу провадиться в межах їх компетенції, у точній відповідності з законодавством.

Додержання вимог законодавства при застосуванні заходів впливу за адміністративні правопорушення забезпечується систематичним контролем з боку вищестоящих органів і посадових осіб, прокурорським наглядом, правом оскарження, іншими встановленими законодавством способами.

Стаття 8. Чинність законодавства про відповідальність за адміністративні правопорушення

Особа, яка вчинила адміністративне правопорушення, підлягає відповідальності на підставі законодавства, що діє під час і за місцем вчинення правопорушення.

Акти, які пом'якшують або скасовують відповідальність за адміністративні правопорушення, мають зворотну силу, тобто поширюються і на правопорушення, вчинені до видання цих актів. Акти, які встановлюють або посилюють відповідальність за адміністративні правопорушення, зворотної сили не мають.

Провадження в справах про адміністративні правопорушення ведеться на підставі законодавства, що діє під час і за місцем розгляду справи про правопорушення.

Розділ II. АДМІНІСТРАТИВНЕ ПРАВОПОРУШЕННЯ І АДМІНІСТРАТИВНА ВІДПОВІДАЛЬНІСТЬ

I. ЗАГАЛЬНА ЧАСТИНА

Глава 2 АДМІНІСТРАТИВНЕ ПРАВОПОРУШЕННЯ І АДМІНІСТРАТИВНА ВІДПОВІДАЛЬНІСТЬ

Стаття 9. Поняття адміністративного правопорушення

Адміністративним правопорушенням (проступком) визнається протиправна, винна (умисна або необережна) дія чи бездіяльність, яка посягає на державний або громадський порядок, соціалістичну власність, права і свободи громадян, на встановлений порядок управління і за яку законодавством передбачено адміністративну відповідальність.

Адміністративна відповідальність за правопорушення, передбачені цим Кодексом, настає, якщо ці порушення за своїм характером не тягнуть за собою відповідно до чинного законодавства кримінальної відповідальності.

Стаття 10. Вчинення адміністративного правопорушення умисно

Адміністративне правопорушення визнається вчиненим умисно, коли особа, яка його вчинила, усвідомлювала протиправний характер своєї дії чи бездіяльності, передбачала її шкідливі наслідки і бажала їх або свідомо допускала настання цих наслідків.

Стаття 11. Вчинення адміністративного правопорушення з необережності

Адміністративне правопорушення визнається вчиненим з необережності, коли особа, яка його вчинила, передбачала можливість настання шкідливих наслідків своєї дії чи бездіяльності, але легковажно розраховувала на їх відвернення або не передбачала можливості настання таких наслідків, хоч повинна була і могла їх передбачити.

Стаття 12. Вік, після досягнення якого настає адміністративна відповідальність

Адміністративній відповідальності підлягають особи, які досягли на момент вчинення адміністративного правопорушення шістнадцятирічного віку.

Стаття 13. Відповідальність неповнолітніх

До осіб віком від шістнадцяти до вісімнадцяти років, які вчинили адміністративні правопорушення, застосовуються заходи впливу, передбачені статтею 24-1 цього Кодексу.

У разі вчинення особами віком від шістнадцяти до вісімнадцяти років адміністративних правопорушень, передбачених статтями 44, 51, 121-127, частинами першою і другою статті 130, статтями 173, 174, 185, 190-195 цього Кодексу, вони підлягають адміністративній відповідальності на загальних підставах. З урахуванням характеру вчиненого правопорушення та особи правопорушника до зазначених осіб (за винятком осіб, які вчинили правопорушення, передбачені статтею 185) можуть бути застосовані заходи впливу, передбачені статтею 24-1 цього Кодексу.

( Стаття 13 із змінами, внесеними згідно з Указами ПВР N [316-11](/go/316-11) від 29.05.85, N [7542-11](/go/7542-11) від 19.05.89, N [1369-12](/go/1369-12) від 29.07.91; Законами N [244/94-ВР](/go/244/94-%D0%B2%D1%80) від 15.11.94, N [64/95-ВР](/go/64/95-%D0%B2%D1%80) від 15.02.95 )

Стаття 14. Відповідальність посадових осіб

Посадові особи підлягають адміністративній відповідальності за адміністративні правопорушення, зв'язані з недодержанням установлених правил у сфері охорони порядку управління, державного і громадського порядку, природи, здоров'я населення та інших правил, забезпечення виконання яких входить до їх службових обов'язків.

Стаття 15. Відповідальність військовослужбовців та інших осіб, на яких поширюється дія дисциплінарних статутів, за вчинення адміністративних правопорушень

Військовослужбовці і призвані на збори військовозобов'язані, а також особи рядового і начальницького складів органів внутрішніх справ несуть відповідальність за адміністративні правопорушення за дисциплінарними статутами. За порушення правил, норм і стандартів, що стосуються забезпечення безпеки дорожнього руху, правил полювання, рибальства та охорони рибних запасів, митних правил, вчинення корупційних діянь та інших правопорушень, пов'язаних з корупцією, неправомірне використання державного майна, невжиття заходів щодо окремої ухвали суду чи окремої постанови судді, щодо подання органу дізнання, слідчого або протесту, припису чи подання прокурора, ухилення від виконання законних вимог прокурора і

за контрабанду ці особи несуть адміністративну відповідальність на загальних підставах. До зазначених осіб не може бути застосовано виправні роботи і адміністративний арешт.

Інші, крім зазначених у частині першій цієї статті, особи, на яких поширюється дія дисциплінарних статутів або спеціальних положень про дисципліну, у випадках, прямо передбачених ними, несуть за вчинення адміністративних правопорушень дисциплінарну відповідальність, а в інших випадках - адміністративну відповідальність на загальних підставах.

У випадках, зазначених у частині першій цієї статті, органи (посадові особи), яким надано право накладати адміністративні стягнення, можуть замість накладених стягнень передавати матеріали про правопорушення відповідним органам для вирішення питання про притягнення винних до дисциплінарної відповідальності.

( Стаття 15 із змінами, внесеними згідно з Указом ПВР N [1369-12](/go/1369-12) від 29.07.91, Законами N [3785-12](/go/3785-12) від 23.12.93, N [358/95-ВР](/go/358/95-%D0%B2%D1%80) від 05.10.95 )

Стаття 16. Відповідальність іноземних громадян і осіб без громадянства

Іноземні громадяни і особи без громадянства, які перебувають на території Української РСР, підлягають адміністративній відповідальності на загальних підставах з громадянами СРСР. Питання про відповідальність за адміністративні правопорушення, вчинені на території Української РСР іноземними громадянами, які згідно з чинними законами та міжнародними договорами СРСР користуються імунітетом від адміністративної юрисдикції Союзу РСР і Української РСР, вирішується дипломатичним шляхом.

Стаття 17. Обставини, що виключають адміністративну відповідальність

Особа, яка діяла в стані крайньої необхідності, необхідної оборони або яка була в стані неосудності, не підлягає адміністративній відповідальності.

Стаття 18. Крайня необхідність

Не є адміністративним правопорушенням дія, яка хоч і передбачена цим Кодексом або іншими нормативними актами, що встановлюють відповідальність за адміністративні правопорушення, але вчинена в стані крайньої необхідності, тобто для усунення небезпеки, яка загрожує державному або громадському порядку, соціалістичній власності, правам і свободам громадян, установленому порядку управління, якщо ця небезпека за даних обставин не могла бути усунута іншими засобами і якщо заподіяна шкода є менш значною, ніж відвернена шкода.

Стаття 19. Необхідна оборона

Не є адміністративним правопорушенням дія, яка хоч і передбачена цим Кодексом або іншими нормативними актами, що встановлюють відповідальність за адміністративні правопорушення, але вчинена в стані необхідної оборони, тобто при захисті державного або громадського порядку, соціалістичної власності, прав і свобод громадян, установленого порядку управління від протиправного посягання шляхом заподіяння посягаючому шкоди, якщо при цьому не було допущено перевищення меж необхідної оборони.

Перевищенням меж необхідної оборони визнається явна невідповідність захисту характерові і суспільній шкідливості посягання.

Стаття 20. Неосудність

Не підлягає адміністративній відповідальності особа, яка під час вчинення протиправної дії чи бездіяльності була в стані неосудності, тобто не могла усвідомлювати свої дії або керувати ними внаслідок хронічної душевної хвороби, тимчасового розладу душевної діяльності, слабоумства чи іншого хворобливого стану.

Стаття 21. Передача матеріалів про адміністративне правопорушення на розгляд товариського суду, громадської організації або трудового колективу

Особа, яка вчинила адміністративне правопорушення, звільняється від адміністративної відповідальності з передачею матеріалів на розгляд товариського суду, громадської організації або трудового колективу, якщо з урахуванням характеру вчиненого правопорушення і особи правопорушника до нього доцільно застосувати захід громадського впливу.

Відносно осіб, звільнених з зазначених у частині першій цієї статті підстав від адміністративної відповідальності за вчинення правопорушень, передбачених частиною першою статті 129, частинами першою і другою статті 130, статтями 156, 157, 176, 177, 178-180 цього Кодексу, матеріали можуть бути також передані на розгляд комісії по боротьбі з пияцтвом, утвореної на підприємстві, в установі, організації чи їх структурних підрозділах.

Про заходи громадського впливу, застосовані до осіб, які вчинили правопорушення, передбачені статтею 51, частиною першою статті 129, частинами першою і другою статті 130, статтями 156, 157, 162, 173, 176, 177, 178-180 цього Кодексу, адміністрація, комісія по боротьбі з пияцтвом, утворена на підприємстві, в установі, організації чи їх структурних підрозділах, товариський суд або громадська організація повинні не пізніш як у десятиденний строк з дня одержання матеріалів повідомити орган (посадову особу), який надіслав матеріали.

( Стаття 21 із змінами, внесеними згідно з Указами N [316-11](/go/316-11) від 29.05.85, N [1117-11](/go/1117-11) від 16.10.85, N [2444-11](/go/2444-11) від 27.06.86, N [4134-11](/go/4134-11) від 12.06.87, N [4135-11](/go/4135-11) від 12.06.87, N [7542-11](/go/7542-11) від 19.05.89; Законами N [3890-12](/go/3890-12) від 28.01.94, N [244/94-ВР](/go/244/94-%D0%B2%D1%80) від 15.11.94 )

Стаття 22. Можливість звільнення від адміністративної відповідальності при малозначності правопорушення

При малозначності вчиненого адміністративного правопорушення орган (посадова особа), уповноважений вирішувати справу, може звільнити порушника від адміністративної відповідальності і обмежитись усним зауваженням.

Глава 3 АДМІНІСТРАТИВНЕ СТЯГНЕННЯ

Стаття 23. Мета адміністративного стягнення

Адміністративне стягнення є мірою відповідальності і застосовується з метою виховання особи, яка вчинила адміністративне правопорушення, в дусі додержання радянських законів, поваги до правил соціалістичного співжиття, а також запобігання вчиненню нових правопорушень як самим правопорушником, так і іншими особами.

Стаття 24. Види адміністративних стягнень

За вчинення адміністративних правопорушень можуть застосовуватись такі адміністративні стягнення:

1) попередження;

2) штраф;

3) оплатне вилучення предмета, який став знаряддям вчинення або безпосереднім об'єктом адміністративного правопорушення;

4) конфіскація: предмета, який став знаряддям вчинення або безпосереднім об'єктом адміністративного правопорушення; грошей, одержаних внаслідок вчинення адміністративного правопорушення;

5) позбавлення спеціального права, наданого даному громадянинові (права керування транспортними засобами, права полювання);

6) виправні роботи;

7) адміністративний арешт.

Адміністративні стягнення, перелічені в пунктах 3-6 цієї статті, може бути встановлено тільки законодавчими актами Союзу РСР і Української РСР, а адміністративний арешт - тільки законодавчими актами СРСР. У виняткових випадках, що визначаються законодавчими актами СРСР, адміністративний арешт може бути встановлено і законодавчими актами Української РСР.

Законодавчими актами Союзу РСР і Української РСР може бути встановлено й інші, крім зазначених у цій статті, види адміністративних стягнень відповідно до принципів і загальних положень Основ законодавства Союзу РСР і союзних республік про адміністративні правопорушення.

Законодавством СРСР може бути передбачено адміністративне видворення за межі СРСР іноземних громадян і осіб без громадянства за вчинення адміністративних правопорушень, які грубо порушують радянський правопорядок.

( Стаття 24 із змінами, внесеними згідно з Указом ПВР N [6347-11](/go/6347-11) від 03.08.88, Законом N [1255-12](/go/1255-12) від 25.06.91 )

Стаття 24-1. Заходи впливу, що застосовуються до неповнолітніх

За вчинення адміністративних правопорушень до неповнолітніх у віці від шістнадцяти до вісімнадцяти років можуть бути застосовані такі заходи впливу:

1) зобов'язання публічно або в іншій формі попросити вибачення у потерпілого;

2) попередження;

3) догана або сувора догана;

4) передача неповнолітнього під нагляд батькам або особам, які їх замінюють, чи під нагляд педагогічному або трудовому колективу за їх згодою, а також окремим громадянам на їх прохання.

( Доповнено статтею 24-1 згідно із Законом N [244/94-ВР](/go/244/94-%D0%B2%D1%80) від 15.11.94 )

Стаття 25. Основні і додаткові адміністративні стягнення

Оплатне вилучення та конфіскація предметів можуть застосовуватись як основні, так і додаткові адміністративні стягнення; інші адміністративні стягнення, зазначені в частині першій статті 24 цього Кодексу, можуть застосовуватись тільки як основні.

За одне адміністративне правопорушення може бути накладено основне або основне і додаткове стягнення.

Стаття 26. Попередження

Попередження як захід адміністративного стягнення виноситься в письмовій формі. У передбачених законодавством випадках попередження фіксується іншим установленим способом.

Стаття 27. Штраф

Штраф, що накладається на громадян за адміністративні правопорушення, як правило, не може перевищувати десяти карбованців, а на посадових осіб - п'ятдесяти карбованців.

При необхідності підвищення відповідальності за окремі види адміністративних правопорушень законодавчими актами Союзу РСР і Української РСР може бути встановлено більш високі розміри штрафів.

( Стаття 27 із змінами, внесеними згідно з Указами ПВР N 2441-11 від 27.06.86, N [4134-11](/go/4134-11) від 12.06.87, N [6347-11](/go/6347-11) від 03.08.88, N [8918-11](/go/8918-11) від 07.03.90 )

Стаття 28. Оплатне вилучення предмета, який став знаряддям вчинення або безпосереднім об'єктом адміністративного правопорушення

Оплатне вилучення предмета, який став знаряддям вчинення або безпосереднім об'єктом адміністративного правопорушення, полягає в його примусовому вилученні і наступній реалізації з передачею вирученої суми колишньому власникові з відрахуванням витрат по реалізації вилученого предмета.

Порядок застосування оплатного вилучення і види предметів, які підлягають вилученню, встановлюються законодавством Союзу РСР, цим Кодексом та іншими актами законодавства Української РСР.

Стаття 29. Конфіскація предмета, який став знаряддям вчинення або безпосереднім об'єктом адміністративного правопорушення

Конфіскація предмета, який став знаряддям вчинення або безпосереднім об'єктом адміністративного правопорушення, полягає в примусовій безоплатній передачі цього предмета у власність держави. Конфісковано може бути лише предмет, який є в особистій власності порушника, якщо інше не передбачено законодавчими актами СРСР.

Конфіскація вогнестрільної зброї, інших знарядь полювання і бойових припасів не може застосовуватись до осіб, для яких полювання є основним джерелом існування.

Порядок застосування конфіскації, перелік предметів, які не підлягають конфіскації, встановлюються законодавством Союзу РСР, цим Кодексом та іншими актами законодавства Української РСР.

( Стаття 29 із змінами, внесеними згідно з Указом ПВР N [2010-11](/go/2010-11) від 03.04.86 )

Стаття 30. Позбавлення спеціального права, наданого даному громадянинові

Позбавлення спеціального права, наданого даному громадянинові (права керування транспортними засобами, права полювання), застосовується на строк до трьох років за грубе або систематичне порушення порядку користування цим правом.

Позбавлення права керування засобами транспорту не може застосовуватись до осіб, які користуються цими засобами в зв'язку з інвалідністю, за винятком випадків керування в стані алкогольного, наркотичного чи іншого сп'яніння, а також у разі невиконання вимоги працівника міліції про зупинку транспортного засобу, залишення на порушення вимог встановлених правил місця дорожньо-транспортної пригоди, учасниками якої вони є, ухилення від огляду на наявність алкогольного, наркотичного чи іншого сп'яніння.

Позбавлення права полювання не може застосовуватись до осіб, для яких полювання є основним джерелом існування.

( Стаття 30 із змінами, внесеними згідно із Законом N [3785-12](/go/3785-12) від 23.12.93 )

Стаття 31. Виправні роботи

Виправні роботи застосовуються на строк до двох місяців з відбуванням їх за місцем постійної роботи особи, яка вчинила адміністративне правопорушення, і з відрахуванням до двадцяти процентів її заробітку в доход держави. Виправні роботи призначаються районним (міським) народним судом (народним суддею).

Стаття 32. Адміністративний арешт

Адміністративний арешт установлюється і застосовується лише у виняткових випадках за окремі види адміністративних правопорушень на строк до п'ятнадцяти діб. Адміністративний арешт призначається районним (міським) народним судом (народним суддею).

Адміністративний арешт не може застосовуватись до вагітних жінок, жінок, що мають дітей віком до дванадцяти років, до осіб, які не досягли вісімнадцяти років, до інвалідів першої і другої груп.

Глава 4 НАКЛАДЕННЯ АДМІНІСТРАТИВНОГО СТЯГНЕННЯ

Стаття 33. Загальні правила накладення стягнення за адміністративне правопорушення

Стягнення за адміністративне правопорушення накладається в межах, установлених нормативним актом, який передбачає відповідальність за вчинене правопорушення, в точній відповідності з Основами законодавства Союзу РСР і союзних республік про адміністративні правопорушення, цим Кодексом та іншими актами про адміністративні правопорушення.

При накладенні стягнення враховуються характер вчиненого правопорушення, особа порушника, ступінь його вини, майновий стан, обставини, що пом'якшують і обтяжують відповідальність.

Стаття 34. Обставини, що пом'якшують відповідальність за адміністративне правопорушення

Обставинами, що пом'якшують відповідальність за адміністративне правопорушення, визнаються:

1) щире розкаяння винного;

2) відвернення винним шкідливих наслідків правопорушення, добровільне відшкодування збитків або усунення заподіяної шкоди;

3) вчинення правопорушення під впливом сильного душевного хвилювання або при збігу тяжких особистих чи сімейних обставин;

4) вчинення правопорушення неповнолітнім;

5) вчинення правопорушення вагітною жінкою або жінкою, яка має дитину віком до одного року.

Законодавством Союзу РСР і Української РСР може бути передбачено й інші обставини, що пом'якшують відповідальність за адміністративне правопорушення. Орган (посадова особа), який вирішує справу про адміністративне правопорушення, може визнати пом'якшуючими і обставини, не зазначені в законодавстві.

Стаття 35. Обставини, що обтяжують відповідальність за адміністративне правопорушення

Обставинами, що обтяжують відповідальність за адміністративне правопорушення, визнаються:

1) продовження протиправної поведінки, незважаючи на вимогу уповноважених на те осіб припинити її;

2) повторне протягом року вчинення однорідного правопорушення, за яке особу вже було піддано адміністративному стягненню; вчинення правопорушення особою, яка раніше вчинила злочин;

3) втягнення неповнолітнього в правопорушення;

4) вчинення правопорушення групою осіб;

5) вчинення правопорушення в умовах стихійного лиха або за інших надзвичайних обставин;

6) вчинення правопорушення в стані сп'яніння. Орган (посадова особа), який накладає адміністративне стягнення, залежно від характеру адміністративного правопорушення може не визнати дану обставину обтяжуючою.

Стаття 36. Накладення адміністративних стягнень при вчиненні кількох адміністративних правопорушень

При вчиненні однією особою двох або більше адміністративних правопорушень адміністративне стягнення накладається за кожне правопорушення окремо.

Якщо особа вчинила кілька адміністративних правопорушень, справи про які одночасно розглядаються одним і тим же органом (посадовою особою), стягнення накладається в межах санкції, встановленої за більш серйозне правопорушення з числа вчинених. До основного стягнення в цьому разі може бути приєднано одне з додаткових стягнень, передбачених статтями про відповідальність за будь-яке з вчинених правопорушень.

Стаття 37. Обчислення строків адміністративного стягнення

Строк адміністративного арешту обчислюється добами, виправних робіт - місяцями або днями, позбавлення спеціального права - роками, місяцями або днями.

Стаття 38. Строки накладення адміністративного стягнення

Адміністративне стягнення може бути накладено не пізніш як через два місяці з дня вчинення правопорушення, а при триваючому правопорушенні - два місяці з дня його виявлення.

У разі відмови в порушенні кримінальної справи або закриття кримінальної справи, але при наявності в діях порушника ознак адміністративного правопорушення адміністративне стягнення може бути накладено не пізніш як через місяць з дня прийняття рішення про відмову в порушенні кримінальної справи або про її закриття.

Зазначені в цій статті строки не поширюються на випадки застосування конфіскації предметів контрабанди, що провадиться на підставі Митного кодексу СРСР.

Стаття 39. Строк, після закінчення якого особа вважається такою, що не була піддана адміністративному стягненню

Якщо особа, піддана адміністративному стягненню, протягом року з дня закінчення виконання стягнення не вчинила нового адміністративного правопорушення, то ця особа вважається такою, що не була піддана адміністративному стягненню.

Стаття 40. Покладення обов'язку відшкодувати заподіяну шкоду

Якщо у результаті вчинення адміністративного правопорушення заподіяно майнову шкоду громадянинові, підприємству, установі або організації, то адміністративна комісія, виконавчий комітет сільської, селищної Ради народних депутатів під час вирішення питання про накладення стягнення за адміністративне правопорушення має право одночасно вирішити питання про відшкодування винним майнової шкоди, якщо її сума не перевищує двох мінімальних розмірів заробітної плати, а суддя районного (міського) суду - незалежно від розміру шкоди, крім випадків, передбачених частиною другою цієї статті.

Коли шкоду заподіяно неповнолітнім, який досяг шістнадцяти років і має самостійний заробіток, а сума шкоди не перевищує мінімального розміру заробітної плати, суддя має право покласти на неповнолітнього відшкодування заподіяної шкоди або зобов'язати своєю працею усунути її.

В інших випадках питання про відшкодування майнової шкоди, заподіяної адміністративним правопорушенням, вирішується в порядку цивільного судочинства.

( Стаття 40 із змінами, внесеними згідно із Законом N [244/94-ВР](/go/244/94-%D0%B2%D1%80) від 15.11.94 )

II. ОСОБЛИВА ЧАСТИНА

Глава 5 АДМІНІСТРАТИВНІ ПРАВОПОРУШЕННЯ В ГАЛУЗІ ОХОРОНИ ПРАЦІ І ЗДОРОВ'Я НАСЕЛЕННЯ

Стаття 41. Порушення вимог законодавства про працю та про охорону праці

Порушення вимог законодавства про працю -

тягне за собою накладення штрафу на посадових осіб підприємств, установ, організацій незалежно від форм власності, яким надано право прийняття на роботу, громадян - власників підприємств чи уповноважених ними осіб до десяти мінімальних розмірів заробітної плати.

Порушення вимог законодавчих та інших нормативних актів про охорону праці -

тягне за собою накладення штрафу на працівників до п'яти мінімальних розмірів заробітної плати і на посадових осіб підприємств, установ, організацій незалежно від форм власності, громадян - власників підприємств чи уповноважених ними осіб - до десяти мінімальних розмірів заробітної плати.

( Стаття 41 із змінами, внесеними згідно із Законом N [8/95-ВР](/go/8/95-%D0%B2%D1%80) від 19.01.95 )

Стаття 41-1. Ухилення від участі в переговорах щодо укладення, зміни або доповнення колективного договору, угоди

Ухилення осіб, які представляють власників або уповноважені ними органи чи профспілки або інші уповноважені трудовим колективом органи, представників трудових колективів від участі в переговорах щодо укладення, зміни чи доповнення колективного договору, угоди, умисне порушення встановленого законодавством строку початку переговорів або незабезпечення роботи комісій з представників сторін чи примирних комісій у визначений сторонами переговорів строк -

тягне за собою накладення штрафу в десять мінімальних розмірів заробітної плати.

( Доповнено статтею 41-1 згідно із Законом N [8/95-ВР](/go/8/95-%D0%B2%D1%80) від 19.01.95)

Стаття 41-2. Порушення чи невиконання колективного договору, угоди

Порушення чи невиконання зобов'язань щодо колективного договору, угоди особами, які представляють власників або уповноважені ними органи чи профспілки або інші уповноважені трудовим колективом органи, чи представниками трудових колективів -

тягне за собою накладення штрафу до ста мінімальних розмірів заробітної плати.

( Доповнено статтею 41-2 згідно із Законом N [8/95-ВР](/go/8/95-%D0%B2%D1%80) від 19.01.95)

Стаття 41-3. Ненадання інформації для ведення колективних переговорів і здійснення контролю за виконанням колективних договорів, угод

Ненадання особами, які представляють власників або уповноважені ними органи чи профспілки або інші уповноважені трудовим колективом органи, представниками трудових колективів інформації, необхідної для ведення колективних переговорів і здійснення контролю за виконанням колективних договорів, угод, -

тягне за собою накладення штрафу в п'ять мінімальних розмірів заробітної плати.

( Доповнено статтею 41-3 згідно із Законом N [8/95-ВР](/go/8/95-%D0%B2%D1%80) від 19.01.95)

Стаття 42. Порушення санітарно-гігієнічних і санітарно-протиепідемічних правил і норм

Порушення санітарно-гігієнічних і санітарно-протиепідемічних правил і норм (крім правил і норм щодо охорони атмосферного повітря) -

тягне за собою накладення штрафу на громадян у розмірі до десяти карбованців і на посадових осіб - до п'ятдесяти карбованців.

Стаття 42-1. Виробництво, заготівля, реалізація сільськогосподарської продукції, що містить хімічні препарати понад гранично допустимі рівні концентрації

Виробництво, заготівля, реалізація сільськогосподарської продукції, що містить засоби захисту рослин, стимулятори їх росту, мінеральні добрива та інші хімічні препарати понад гранично допустимі рівні концентрації, -

тягнуть за собою накладення штрафу на громадян у розмірі до п'ятдесяти карбованців і на посадових осіб - до ста карбованців. ( Доповнено статтею 42-1 згідно з Указом ПВР N [8711-11](/go/8711-11) від 19.01.90; із змінами, внесеними згідно з Указом ПВР N [661-12](/go/661-12) від 28.01.91 )

Стаття 42-2. Заготівля, переробка або збут радіоактивно забруднених продуктів харчування чи іншої продукції

Заготівля, переробка з метою збуту або збут продуктів харчування чи іншої продукції, радіоактивно забруднених понад рівні, що допускаються, -

тягнуть за собою накладення штрафу на громадян у розмірі від ста до трьохсот карбованців і на посадових осіб - від двохсот до п'ятисот карбованців.

( Доповнено статтею 42-2 згідно з Указом ПВР N [661-12](/go/661-12) від 28.01.91 )

Стаття 43. Порушення санітарно-гігієнічних і санітарно-протиепідемічних правил на транспорті

Порушення встановлених на залізничному, морському і річковому транспорті санітарно-гігієнічних і санітарно-протиепідемічних правил і норм -

тягне за собою накладення штрафу на громадян у розмірі до десяти карбованців і на посадових осіб - від десяти до п'ятдесяти карбованців.

Порушення встановлених на повітряному транспорті санітарно-гігієнічних і санітарно-протиепідемічних правил -

тягне за собою накладення штрафу на громадян у розмірі до тридцяти карбованців і на посадових осіб - від десяти до п'ятдесяти карбованців.

( Стаття 43 із змінами, внесеними згідно з Указом ПВР N [3282-11](/go/3282-11) від 19.12.86 )

Стаття 44. Незаконні вироблення, придбання, зберігання, перевезення, пересилання наркотичних засобів або психотропних речовин без мети збуту в невеликих розмірах

Незаконні вироблення, придбання, зберігання, перевезення, пересилання наркотичних засобів або психотропних речовин без мети збуту в невеликих розмірах -

тягнуть за собою накладення штрафу від двадцяти до п'ятдесяти мінімальних розмірів заробітної плати або адміністративний арешт на строк до п'ятнадцяти діб.

Особа, що добровільно здала наркотичні засоби або психотропні речовини, які були у неї в невеликих розмірах і які вона виробила, виготовила, придбала, зберігала, перевозила, пересилала без мети збуту, звільняється від адміністративної відповідальності за дії, передбачені цією статтею.

Примітка. Невеликий розмір наркотичних засобів та психотропних речовин визначається Комітетом з контролю за наркотиками при Міністерстві охорони здоров'я України.

( Стаття 44 із змінами, внесеними згідно з Указами ПВР N [4452-11](/go/4452-11) від 21.08.87, N [663-12](/go/663-12) від 28.01.91; Законом N [64/95-ВР](/go/64/95-%D0%B2%D1%80) від 15.02.95 )

Стаття 44-1. Ухилення від медичного огляду чи медичного обстеження

Ухилення особи, хворої на наркоманію, від медичного огляду на наявність наркотичного сп'яніння -

тягне за собою накладення штрафу до двадцяти мінімальних розмірів заробітної плати.

Ухилення особи, яка зловживає наркотичними засобами або психотропними речовинами, від медичного обстеження -

тягне за собою накладення штрафу від двадцяти до п'ятдесяти мінімальних розмірів заробітної плати.

( Доповнено статтею 44-1 згідно із Законом N [64/95-ВР](/go/64/95-%D0%B2%D1%80) від 15.02.95)

Стаття 45. Ухилення від обстеження і профілактичного лікування осіб, хворих на венеричну хворобу

Ухилення від обстеження осіб, щодо яких є достатні дані про те, що вони хворі на венеричну хворобу, або від лікування осіб, які були у контакті з хворими на венеричну хворобу і потребують профілактичного лікування, продовжуване після попередження, зробленого їм органами охорони здоров'я, -

тягне за собою накладення штрафу в розмірі до тридцяти карбованців.

Стаття 46. Умисне приховування джерела зараження венеричною хворобою

Умисне приховування хворими на венеричну хворобу джерела зараження та осіб, які були у контакті з цими хворими, -

тягне за собою накладення штрафу в розмірі до п'ятдесяти карбованців.

Стаття 46-1. Порушення вимог режиму радіаційної безпеки в місцевостях, що зазнали радіоактивного забруднення

Порушення вимог режиму радіаційної безпеки в спеціально визначеній зоні радіаційного забруднення, що виражається у проникненні в цю зону без дозволу відповідних органів або самовільному поселенні у ній, або знищенні, пошкодженні чи перенесенні знаків радіаційного забруднення або огорожі зазначеної зони, або винесенні чи вивезенні з неї без відповідного дозволу будівельних матеріалів, устаткування, транспортних засобів, плодів, ягід, грибів, інших продуктів харчування, домашніх речей або інших предметів, -

тягне за собою накладення штрафу на громадян у розмірі до двохсот карбованців з конфіскацією цих предметів і на посадових осіб - до трьохсот карбованців.

Винесення або вивезення з території, що зазнала радіоактивного забруднення, без радіометричного контролю і відповідного дозволу будівельних матеріалів, устаткування, транспорних засобів, плодів, ягід, грибів, інших продуктів харчування, домашніх речей або інших предметів, радіоактивно забруднених понад рівні, що допускаються, -

тягнуть за собою накладення штрафу на громадян у розмірі до двохсот карбованців з конфіскацією цих предметів і на посадових осіб - до трьохсот карбованців.

Умисне придбання і використання для виробничих потреб зазначених у цій статті будівельних матеріалів, устаткування, транспортних засобів, які винесено або вивезено з території, що зазнала радіоактивного забруднення, -

тягне за собою накладення штрафу в розмірі до двохсот карбованців з конфіскацією або вилученням цих предметів.

( Доповнено статтею 46-1 згідно з Указом ПВР N [8711-11](/go/8711-11) від 19.01.90; із змінами, внесеними згідно з Указом ПВР N [661-12](/go/661-12) від 28.01.91 )

Глава 6 АДМІНІСТРАТИВНІ ПРАВОПОРУШЕННЯ, ЩО ПОСЯГАЮТЬ НА ВЛАСНІСТЬ

( Назва глави 6 із змінами, внесеними згідно із Законом N [4042-12](/go/4042-12) від 25.02.94 )

Стаття 47. Порушення права державної власності на надра

Самовільне користування надрами, укладення угод, які в прямій чи прихованій формі порушують право власності на надра, -

тягнуть за собою накладення штрафу на громадян у розмірі до до семи мінімальних розмірів заробітної плати і на посадових осіб - до п'ятнадцяти мінімальних розмірів заробітної плати.

( Стаття 47 із змінами, внесеними згідно із Законом N [8/95-ВР](/go/8/95-%D0%B2%D1%80) від 19.01.95 )

Стаття 48. Порушення права державної власності на води

Самовільне захоплення водних об'єктів або самовільне водокористування, переуступка права водокористування, а також укладення інших угод, які в прямій чи прихованій формі порушують право державної власності на води, -

тягнуть за собою накладення штрафу на громадян у розмірі від 0,4 до 0,9 неоподатковуваного доходу громадян і на посадових осіб - від 0,6 до 1,7 неоподатковуваного доходу громадян.

( Стаття 48 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 49. Порушення права державної власності на ліси

Самовільна переуступка права лісокористування, а також укладення інших угод, які в прямій чи прихованій формі порушують право державної власності на ліси, -

тягнуть за собою накладення штрафу на громадян у розмірі від 0,4 до 0,9 неоподатковуваного доходу громадян і на посадових осіб - від 0,6 до 1,7 неоподатковуваного доходу громадян.

( Стаття 49 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 50. Порушення права державної власності на тваринний світ

Самовільна переуступка права користування об'єктами тваринного світу, а також укладення інших угод, які в прямій чи прихованій формі порушують право державної власності на тваринний світ, - тягнуть за собою попередження або накладення штрафу на громадян у розмірі від 0,4 до 0,9 неоподатковуваного доходу громадяні попередження або накладення на посадових осіб - від 0,6 до 1,7 неоподатковуваного доходу громадян.

( Стаття 50 із змінами, внесеними згідно з Указом ПВР N [2010-11](/go/2010-11) від 03.04.86, Законом N [81/96-ВР](/go/81/96-%D0%B2%D1%80) від 06.03.96 )

Стаття 51. Дрібне розкрадання державного або колективного майна

Дрібне розкрадання державного або колективного майна шляхом крадіжки (крім випадків вчинення її з проникненням у приміщення чи інше сховище), шахрайства, привласнення, розтрати чи зловживання службовим станом -

тягне за собою накладення штрафу від половини до двох з половиною мінімальних розмірів заробітної плати або виправні роботи на строк від одного до двох місяців з утриманням двадцяти процентів заробітку.

Дрібне розкрадання державного або колективного майна, що призвело до розукомплектування автомобілів, тракторів, сільськогосподарської та іншої техніки при перевезенні залізничним, водним та іншим транспортом, а також у місцях постійного або тимчасового зберігання, -

тягне за собою накладення штрафу від одного до чотирьох мінімальних розмірів заробітної плати.

Розкрадання державного або колективного майна визнається дрібним, якщо вартість викраденого не перевищує мінімального розміру заробітної плати, встановленого законодавством України. При цьому, крім вартості викраденого, враховується також кількість викрадених предметів у натурі (вага, обсяг) і значимість їх для народного господарства.

( Стаття 51 із змінами, внесеними згідно з Указом ПВР N [2444-11](/go/2444-11) від 27.06.86; Законами N [2547-12](/go/2547-12) від 07.07.92, N [3351-12](/go/3351-12) від 30.06.93 )

Стаття 51-1. Ухилення від відшкодування майнової шкоди, заподіяної злочином підприємствам, установам, організаціям

Ухилення від відшкодування майнової шкоди, заподіяної злочином підприємствам, установам, організаціям, особи, зобов'язаної за вироком або рішенням суду відшкодувати таку шкоду, -

тягне за собою попередження, або накладення штрафу в розмірі до п'ятдесяти карбованців, або виправні роботи на строк до двох місяців з відрахуванням двадцяти процентів заробітку.

( Доповнено статтею 51-1 згідно з Указом ПВР N [2444-11](/go/2444-11) від 27.06.86 )

Стаття 51-2. Порушення прав власника патенту на сорти рослин

Використання запатентованого сорту рослин без згоди власника патенту або під назвою, що відрізняється від назви, під якою його занесено до Державного реєстру сортів рослин України, -

тягне за собою накладення штрафу на громадян до двох мінімальних розмірів заробітної плати і на посадових осіб - до п'яти мінімальних розмірів заробітної плати.

( Доповнено статтею 51-2 згідно із Законом N [4042-12](/go/4042-12) від 25.02.94 )

Глава 7 АДМІНІСТРАТИВНІ ПРАВОПОРУШЕННЯ В ГАЛУЗІ ОХОРОНИ ПРИРОДИ, ВИКОРИСТАННЯ ПРИРОДНИХ РЕСУРСІВ, ОХОРОНИ ПАМ'ЯТОК ІСТОРІЇ ТА КУЛЬТУРИ

Стаття 52. Псування і забруднення сільськогосподарських та інших земель

Псування сільськогосподарських та інших земель, забруднення їх хімічними і радіоактивними речовинами, неочищеними стічними водами, виробничими та іншими відходами, а так само невжиття заходів по боротьбі з бур'янами -

тягнуть за собою накладення штрафу на громадян від шести до дванадцяти мінімальних розмірів заробітної плати і на посадових осіб - від восьми до п'ятнадцяти мінімальних розмірів заробітної плати.

( Стаття 52 із змінами, внесеними згідно із Законом N [2977-12](/go/2977-12) від 03.02.93 )

Стаття 53. Порушення правил використання земель

Використання земель не за цільовим призначенням, невиконання природоохоронного режиму використання земель, розміщення, проектування, будівництво, введення в дію об'єктів, які негативно впливають на стан земель, неправильна експлуатація, знищення або пошкодження протиерозійних гідротехнічних споруд, захисних лісонасаджень -

тягнуть за собою накладення штрафу на громадян від трьох до двадцяти мінімальних розмірів заробітної плати і на посадових осіб - від десяти до двадцяти п'яти мінімальних розмірів заробітної плати.

( Стаття 53 із змінами, внесеними згідно із Законом N [2977-12](/go/2977-12) від 03.02.93 )

Стаття 53-1. Самовільне зайняття земельної ділянки

Самовільне зайняття земельної ділянки -

тягне за собою накладення штрафу на громадян від п'яти до десяти мінімальних розмірів заробітної плати і на посадових осіб - від восьми до п'ятнадцяти мінімальних розмірів заробітної плати. ( Доповнено статтею 53-1 із Законом N [2977-12](/go/2977-12) від 03.02.93 )

Стаття 53-2. Приховування або перекручення даних земельного кадастру

Перекручення даних державного земельного кадастру і приховування інформації про наявність земель запасу або резервного фонду -

тягнуть за собою накладення штрафу на посадову особу до десяти мінімальних розмірів заробітної плати.

( Доповнно статтею 53-2 згідно із Законом N [2977-12](/go/2977-12) від 03.02.93 )

Стаття 54. Несвоєчасне повернення тимчасово займаних земель або неприведення їх у стан, придатний для використання за призначенням

Несвоєчасне повернення тимчасово займаних земель або невиконання обов'язків по приведенню їх у стан, придатний для використання за призначенням, або невиконання умов знімання, зберігання і нанесення родючого шару грунту -

тягнуть за собою накладення штрафу на громадян від п'яти до десяти мінімальних розмірів заробітної плати і на посадових осіб - від десяти до двадцяти мінімальних розмірів заробітної плати.

( Стаття 54 із змінами, внесеними згідно із Законом N [2977-12](/go/2977-12) від 03.02.93 )

Стаття 55. Самовільне відхилення від проектів внутрігосподарського землеустрою

Відхилення без належного дозволу від затверджених у встановленому порядку проектів внутрігосподарського землеустрою -

тягне за собою накладення штрафу на громадян від трьох до восьми мінімальних розмірів заробітної плати і на посадових осіб - від десяти до двадцяти мінімальних розмірів заробітної плати.

( Стаття 55 із змінами, внесеними згідно із Законом N [2977-12](/go/2977-12) від 03.02.93 )

Стаття 56. Знищення межових знаків

Знищення громадянами межових знаків меж землекористувань -

тягне за собою накладення штрафу від двох до чотирьох мінімальних розмірів заробітної плати.

( Стаття 56 із змінами, внесеними згідно із Законом N [2977-12](/go/2977-12) від 03.02.93 )

Стаття 57. Порушення вимог щодо охорони надр

Самовільна забудова площ залягання корисних копалин, невиконання правил охорони надр і вимог щодо охорони навколишнього природного середовища, будівель і споруд від шкідливого впливу робіт, зв'язаних з користуванням надрами, знищення або пошкодження спостережних режимних свердловин на підземні води, а також маркшейдерських і геодезичних знаків -

тягнуть за собою накладення штрафу на громадян до семи мінімальних розмірів заробітної плати і на посадових осіб - до п'ятнадцяти мінімальних розмірів заробітної плати.

Вибіркова відробка багатих ділянок родовищ, яка призводить до необгрунтованих втрат балансових запасів корисних копалин, наднормативні втрати і наднормативне розубожування корисних копалин при видобуванні, псування родовищ корисних копалин та інші порушення вимог раціонального використання їх запасів -

тягнуть за собою накладення штрафу на посадових осіб до п'ятнадцяти мінімальних розмірів заробітної плати.

Втрата маркшейдерської документації, невиконання вимог щодо приведення гірничих виробок і бурових свердловин, які ліквідуються або консервуються, в стан, що забезпечує безпеку населення, а також вимог щодо збереження родовищ, гірничих виробок і бурових свердловин на час консервації -

тягнуть за собою накладення штрафу на посадових осіб до п'ятнадцяти мінімальних розмірів заробітної плати.

( Стаття 57 із змінами, внесеними згідно із Законом N [8/95-ВР](/go/8/95-%D0%B2%D1%80) від 19.01.95 )

Стаття 58. Порушення правил і вимог проведення робіт по геологічному вивченню надр

Порушення правил і вимог проведення робіт по геологічному вивченню надр, яке може призвести чи призвело до недостовірної оцінки розвіданих запасів корисних копалин або умов для будівництва та експлуатації підприємств по видобуванню корисних копалин, а також підземних споруд, не зв'язаних з видобуванням корисних копалин, втрата геологічної документації, дублікатів проб корисних копалин і керна, необхідних при дальшому геологічному вивченні надр і розробці родовищ, -

тягнуть за собою накладення штрафу на посадових осіб до п'ятнадцяти мінімальних розмірів заробітної плати.

( Стаття 58 із змінами, внесеними згідно із Законом N [8/95-ВР](/go/8/95-%D0%B2%D1%80) від 19.01.95 )

Стаття 59. Порушення правил охорони водних ресурсів

Забруднення і засмічення вод, порушення водоохоронного режиму на водозборах, яке спричиняє їх забруднення, водну ерозію грунтів та інші шкідливі явища, -

тягнуть за собою накладення штрафу на громадян у розмірі від 0,4 до 0,9 неоподатковуваного доходу громадян і на посадових осіб - від 0,6 до 1,7 неоподатковуваного доходу громадян.

Введення в експлуатацію підприємств, комунальних та інших об'єктів без споруд і пристроїв, що запобігають забрудненню і засміченню вод або їх шкідливому діянню, -

тягне за собою накладення штрафу на посадових осіб у розмірі від 0,6 до 1,7 неоподатковуваного доходу громадян.

( Стаття 59 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 59-1. Порушення вимог щодо охорони територіальних і внутрішніх морських вод від забруднення і засмічення

Забруднення і засмічення територіальних і внутрішніх морських вод внаслідок скидів із суден, здійснених без дозволу спеціально уповноважених на те державних органів або з порушенням встановлених правил, -

тягнуть за собою накладення штрафу на посадових осіб від восьми до п'ятнадцяти неоподатковуваних мінімумів доходів громадян.

Проведення навантажувальних та розвантажувальних робіт, що можуть призвести до забруднення територіальних і внутрішніх морських вод, без дозволу органів державного контролю в галузі охорони навколишнього природного середовища, якщо одержання такого дозволу передбачено законодавством України, -

тягне за собою накладення штрафу на посадових осіб від п'яти до десяти неоподатковуваних мінімумів доходів громадян.

Неповідомлення адміністрації найближчого порту України про проведене внаслідок крайньої необхідності без належного на те дозволу скидання у море шкідливих речовин з судна або іншого плавучого засобу, повітряного судна, платформи чи іншої штучно спорудженої у морі конструкції, а у випадках скидання з метою поховання - і органу, який видає дозволи та таке скидання, одразу після здійснення або в ході здійснення такого скидання -

тягне за собою накладення штрафу на посадових осіб судна або іншого плавучого засобу від десяти до п'ятнадцяти неоподатковуваних мінімумів доходів громадян.

( Кодекс доповнено статтею 59-1 згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 60. Порушення правил водокористування

Забір води з порушенням планів водокористування, самовільне проведення гідротехнічних робіт, безгосподарне використання води (добутої або відведеної з водних об'єктів), порушення правил ведення первинного обліку кількості вод, що забираються з водних об'єктів і скидаються до них, та визначення якості вод, що скидаються, -

тягнуть за собою накладення штрафу на посадових осіб у розмірі від 0,6 до 1,7 неоподатковуваного доходу громадян.

( Стаття 60 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 61. Пошкодження водогосподарських споруд і пристроїв, порушення правил їх експлуатації

Пошкодження водогосподарських споруд і пристроїв, -

тягне за собою накладення штрафу на громадян у розмірі від 0,4 до 0,9 неоподатковуваного доходу громадян і на посадових осіб - від 0,6 до 1,7 неоподатковуваного доходу громадян.

Порушення правил експлуатації водогосподарських споруд і пристроїв -

тягне за собою накладення штрафу на посадових осіб у розмірі від 0,6 до 1,7 неоподатковуваного доходу громадян.

( Стаття 61 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 62. Невиконання обов'язків по реєстрації в суднових документах операцій з шкідливими речовинами і сумішами

Невиконання капітаном або іншими особами командного складу судна чи іншого плавучого засобу передбачених чинним законодавством обов'язків по реєстрації в суднових документах операцій з речовинами, шкідливими для здоров'я людей або для живих ресурсів моря, чи сумішами, які містять такі речовини понад установлені норми, внесення зазначеними особами до суднових документів неправильних записів про ці операції або незаконне відмовлення пред'явити такі документи відповідним посадовим особам

\- тягнуть за собою накладення штрафу в розмірі від 0,6 до 1,7 неоподатковуваного доходу громадян.

( Стаття 62 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 63. Незаконне використання земель державного лісового фонду

Використання ділянок земель державного лісового фонду для розкорчовування, спорудження будівель, переробки деревини, влаштування складів і т. ін. без належного дозволу на використання цих ділянок -

тягне за собою накладення штрафу на громадян від п'яти до десяти мінімальних розмірів заробітної плати і на посадових осіб - від десяти до двадцяти мінімальних розмірів заробітної плати.

( Стаття 63 із змінами, внесеними згідно із Законом N [2977-12](/go/2977-12) від 03.02.93 )

Стаття 64. Порушення встановленого порядку використання лісосічного фонду, заготівлі і вивезення деревини, заготівлі живиці

Порушення встановленого порядку використання лісосічного фонду, заготівлі і вивезення деревини та заготівлі живиці -

тягне за собою накладення штрафу на громадян у розмірі до від 0,4 до 0,9 неоподатковуваного доходу громадян і на посадових осіб - від 0,6 до 1,7 неоподатковуваного доходу громадян.

( Стаття 64 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 65. Незаконна порубка, пошкодження та знищення лісових культур і молодняка

Незаконна порубка і пошкодження дерев і чагарників; знищення або пошкодження лісових культур, сіянців або саджанців у лісових розсадниках і на плантаціях, а також молодняка природного походження і самосіву на площах, призначених під лісовідновлення,-

тягнуть за собою накладення штрафу на громадян у розмірі від 0,4 до 0,9 неоподатковуваного доходу громадян і на посадових осіб - від 0,6 до 1,7 неоподатковуваного доходу громадян.

( Стаття 65 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 65-1. Знищення або пошкодження полезахисних лісових смуг та захисних лісових насаджень

Знищення або пошкодження полезахисних лісових смуг, захисних лісових насаджень вздовж берегів річок, каналів, навколо водних об'єктів, гідротехнічних споруд, на смугах відводу автомобільних доріг, залізниць та інших захисних лісових насаджень -

тягне за собою накладення штрафу на громадян від 0,4 до одного неоподатковуваного мінімуму доходів громадян і на посадових осіб - від 0,6 до 1,3 неоподатковуваного мінімуму доходів громадян.

( Кодекс доповнено статтею 65-1 згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 66. Знищення або пошкодження підросту в лісах

Знищення або пошкодження підросту в лісах -

тягне за собою накладення штрафу на громадян у розмірі до 0,2 неоподатковуваного доходу громадян і на посадових осіб - від 0,4 до 0,9 неоподатковуваного доходу громадян.

( Стаття 66 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 67. Здійснення лісових користувань не у відповідності з метою або вимогами, передбаченими в лісорубному квитку (ордері) або лісовому квитку

Здійснення лісових користувань не у відповідності з метою або вимогами, передбаченими в лісорубному квитку (ордері) або лісовому квитку, -

тягне за собою накладення штрафу на громадян у розмірі до 0,2 неоподатковуваного доходу громадян і на посадових осіб - від 0,4 до 0,9 неоподатковуваного доходу громадян.

( Стаття 67 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 68. Порушення правил відновлення і поліпшення лісів, використання ресурсів спілої деревини

Порушення правил та інструкцій по відновленню, поліпшенню стану і породного складу лісів, підвищенню їх продуктивності, а також по використанню ресурсів спілої деревини -

тягне за собою накладення штрафу на посадових осіб у розмірі від 0,6 до 1 ,7 неоподатковуваного доходу громадян.

( Стаття 68 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 69. Пошкодження сінокосів і пасовищних угідь на землях державного лісового фонду

Пошкодження сінокосів і пасовищних угідь на землях державного лісового фонду -

тягне за собою накладення штрафу на громадян у розмірі до 0,2 неоподатковуваного доходу громадян і на посадових осіб - від 0,4 до 0,9 неоподатковуваного доходу громадян.

( Стаття 69 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 70. Самовільне сінокосіння і пасіння худоби, самовільне збирання дикорослих плодів, горіхів, грибів, ягід

Самовільне сінокосіння і пасіння худоби в лісах і на землях державного лісового фонду, не вкритих лісом, самовільне збирання дикорослих плодів, горіхів, грибів, ягід і т. ін. на ділянках, де це заборонено або допускається тільки за лісовими квитками, -

тягнуть за собою накладення штрафу на громадян у розмірі до 0,2 неоподатковуваного доходу громадян і на посадових осіб - від 0,4 до 0,9 неоподатковуваного доходу громадян.

Збирання дикорослих плодів, горіхів, ягід і т. ін. з порушенням установлених строків їх збирання -

тягне за собою накладення штрафу на громадян у розмірі до 0,2 неоподатковуваного доходу громадян і на посадових осіб - від 0,4 до 0,9 неоподатковуваного доходу громадян.

( Стаття 70 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 71. Введення в експлуатацію виробничих об'єктів без обладнання, що запобігає шкідливому впливу на ліси

Введення в експлуатацію нових і реконструйованих підприємств, цехів, агрегатів, транспортних шляхів, комунальних та інших об'єктів, не забезпечених обладнанням, що запобігає шкідливому впливу на стан і відтворення лісів, -

тягне за собою накладення штрафу на посадових осіб у розмірі від 0,4 до 0,9 неоподатковуваного доходу громадян.

( Стаття 71 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 72. Пошкодження лісу стічними водами, хімічними речовинами, шкідливими викидами, відходами і покидьками

Пошкодження лісу стічними водами, хімічними речовинами, промисловими і комунально-побутовими викидами, відходами і покидьками, що спричиняє його усихання чи захворювання, -

тягне за собою накладення штрафу на посадових осіб у розмірі від 0,6 до 1,7 неоподатковуваного доходу громадян.

( Стаття 72 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 73. Засмічення лісів побутовими відходами і покидьками

Засмічення лісів побутовими відходами і покидьками -

тягне за собою накладення штрафу на громадян у розмірі до 0,2 неоподатковуваного доходу громадян і на посадових осіб - від 0,4 до 0,9 неоподатковуваного доходу громадян.

( Стаття 73 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 74. Знищення або пошкодження лісоосушувальних канав, дренажних систем і шляхів на землях державного лісового фонду

Знищення або пошкодження лісоосушувальних канав, дренажних систем і шляхів на землях державного лісового фонду -

тягне за собою накладення штрафу на громадян у розмірі до 0,2 неоподатковуваного доходу громадян і на посадових осіб - від 0,4 до 0,9 неоподатковуваного доходу громадян.

( Стаття 74 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 75. Знищення або пошкодження відмежувальних знаків у лісах

Знищення або пошкодження відмежувальних знаків у лісах -

тягне за собою накладення штрафу на громадян у розмірі до 0,2 неоподатковуваного доходу громадян і на посадових осіб - від 0,4 до 0,9 неоподатковуваного доходу громадян.

( Стаття 75 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 76. Знищення корисної для лісу фауни

Знищення корисної для лісу фауни -

тягне за собою накладення штрафу на громадян у розмірі до 0,2 неоподатковуваного доходу громадян і на посадових осіб - від 0,4 до 0,9 неоподатковуваного доходу громадян.

( Стаття 76 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 77. Порушення вимог пожежної безпеки в лісах

Порушення вимог пожежної безпеки в лісах -

тягне за собою накладення штрафу на громадян до 0,4 неоподатковуваного мінімуму доходів громадян і на посадових осіб - до двох неоподатковуваних мінімумів доходів громадян.

Знищення або пошкодження лісу внаслідок необережного поводження з вогнем, а також порушення вимог пожежної безпеки в лісах, що призвело до виникнення лісової пожежі або поширення її на значній площі, -

тягнуть за собою накладення штрафу на громадян до двох неоподатковуваних мінімумів доходів громадян і на посадових осіб - до чотирьох неоподатковуваних мінімумів доходів громадян.

( Стаття 77 в редакції Закону N [81/96-ВР](/go/81/96-%D0%B2%D1%80) від 06.03.96 )

Стаття 77-1. Самовільне випалювання сухої рослинності або її залишків

Випалювання стерні, луків, пасовищ, ділянок із степовою, водно-болотною та іншою природною рослинністю, рослинності або її залишків у смугах відводу автомобільних доріг і залізниць, а також опалого листя у парках, інших зелених насадженнях та газонів у населених пунктах без дозволу органів державного контролю у галузі охорони навколишнього природного середовища або з порушенням умов такого дозволу -

тягне за собою накладення штрафу на громадян від 0,2 до одного неоподатковуваного мінімуму доходів громадян і на посадових осіб - від 0,4 до двох неоподатковуваних мінімумів доходів громадян.

Ті самі дії, вчинені в межах територій та об'єктів природно-заповідного фонду, -

тягнуть за собою накладення штрафу на громадян від 0,6 до 1,7 неоподатковуваного мінімуму доходів громадян і на посадових осіб - від 0,9 до двох з половиною неоподатковуваних мінімумів доходів громадян.

( Кодекс доповнено статтею 77-1 згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 78. Порушення порядку здійснення викиду забруднюючих речовин в атмосферу або шкідливого впливу на неї фізичних та біологічних факторів

Викид забруднюючих речовин в атмосферне повітря без дозволу спеціально уповноважених на те державних органів або недодержання вимог, передбачених наданим дозволом, інші порушення порядку здійснення викидів забруднюючих речовин в атмосферне повітря чи перевищення граничних нормативів утворення забруднюючих речовин під час експлуатації технологічного устаткування, споруд і об'єктів -

тягнуть за собою накладення штрафу на посадових осіб від 0,6 до 1,3 неоподатковуваного мінімуму доходів громадян.

Перевищення гранично допустимих рівнів шкідливого впливу фізичних та біологічних факторів на атмосферне повітря чи шкідливий фізичний або біологічний вплив на атмосферне повітря без дозволу спеціально уповноважених на те державних органів у випадках, коли необхідність одержання такого дозволу передбачена законодавством, -

тягне за собою накладення штрафу на посадових осіб від 0,6 до одного неоподатковуваного мінімуму доходів громадян.

( Стаття 78 в редакції Закону N [81/96-ВР](/go/81/96-%D0%B2%D1%80) від 06.03.96 )

Стаття 78-1. Порушення порядку здійснення діяльності, спрямованої на штучні зміни стану атмосфери і атмосферних явищ

Порушення порядку здійснення діяльності, спрямованої на штучні зміни стану атмосфери і атмосферних явищ у господарських цілях, -

тягне за собою накладення штрафу від 0,6 до одного неоподатковуваного мінімуму доходів громадян.

( Кодекс доповнено статтею 78-1 згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 79. Недодержання вимог щодо охорони атмосферного повітря при введенні в експлуатацію і експлуатації підприємств і споруд

Введення в експлуатацію нових і реконструйованих підприємств, споруд та інших об'єктів, які не відповідають вимогам щодо охорони атмосферного повітря, -

тягне за собою попередження або накладення штрафу на посадових осіб у розмірі від 0,6 до 1,7 неоподатковуваного

доходу громадян. Порушення правил експлуатації, а також невикористання встановлених споруд, устаткування, апаратури для очищення і контролю викидів в атмосферу -

тягнуть за собою попередження або накладення штрафу на посадових осіб у розмірі від 0,6 до 1,7 неоподатковуваного

доходу громадян. ( Стаття 79 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 79-1. Недодержання екологічних вимог під час проектування, розміщення, будівництва, реконструкції та прийняття в експлуатацію об'єктів або споруд

Недодержання екологічних вимог під час проектування, розміщення, будівництва, реконструкції або прийняття в експлуатацію об'єктів чи споруд , а так само недодержання строків, встановлених для кожного етапу будівництва природоохоронних об'єктів чи споруд, або строків прийняття їх в експлуатацію -

тягне за собою накладення штрафу на громадян від одного до п'яти мінімальних розмірів заробітної плати, на посадових осіб - від двох до десяти мінімальних розмірів заробітної плати.

( Кодекс доповнено статтею 79-1 згідно із Законом N [209/94-ВР](/go/209/94-%D0%B2%D1%80) від 14.10.94 )

Стаття 80. Випуск в експлуатацію транспортних та інших пересувних засобів з перевищенням нормативів вмісту забруднюючих речовин у викидах

Випуск в експлуатацію автомобілів, літаків, суден та інших пересувних засобів і установок, у яких вміст забруднюючих речовин у викидах, а також рівень шуму, утворюваного ними під час роботи, перевищують установлені нормативи, -

тягне за собою накладення штрафу на посадових осіб від 0,2 до 0,6 неоподатковуваного мінімуму доходів громадян.

( Стаття 80 із змінами, внесеними згідно з Указом ПВР N [1369-12](/go/1369-12) від 29.07.91; Законами N [3785-12](/go/3785-12) від 23.12.93, N [81/96-ВР](/go/81/96-%D0%B2%D1%80) від 06.03.96 )

Стаття 81. Експлуатація автомототранспортних та інших пересувних засобів з перевищенням нормативів вмісту забруднюючих речовин у викидах

Експлуатація громадянами автомототранспортних та інших пересувних засобів і установок, у яких вміст забруднюючих речовин у викидах, а також рівень шуму, утворюваного ними під час роботи, перевищують установлені нормативи, -

тягне за собою накладення штрафу від 0,1 до 0,4 неоподатковуваного мінімуму доходів громадян.

( Стаття 81 із змінами, внесеними згідно з Указом ПВР N [1369-12](/go/1369-12) від 29.07.91; Законами N [3785-12](/go/3785-12) від 23.12.93, N [81/96-ВР](/go/81/96-%D0%B2%D1%80) від 06.03.96 )

Стаття 82. Порушення правил складування, зберігання, розміщення, транспортування, утилізації, ліквідації та використання промислових і побутових відходів

Порушення правил складування, зберігання, розміщення, транспортування, утилізації, ліквідації та використання промислових і побутових відходів -

тягне за собою накладення штрафу на громадян від 0,4 до 0,9 неоподатковуваного мінімуму доходів громадян і на посадових осіб - від 0,6 до двох неоподатковуваних мінімумів доходів громадян.

( Стаття 82 в редакції Закону N [81/96-ВР](/go/81/96-%D0%B2%D1%80) від 06.03.96 )

Стаття 83. Порушення правил застосування, зберігання, транспортування, знешкодження, ліквідації та захоронення пестицидів і агрохімікатів, токсичних хімічних речовин та інших препаратів

Порушення правил застосування, зберігання, транспортування, знешкодження, ліквідації та захоронення пестицидів і агрохімікатів, токсичних хімічних речовин та інших препаратів -

тягне за собою накладення штрафу на громадян від 0,6 до одного неоподатковуваного мінімуму доходів громадян і на посадових осіб - від 0,9 до двох з половиною неоподатковуваних мінімумів доходів громадян

( Стаття 83 із змінами, внесеними згідно з Указом ПВР N [2010-11](/go/2010-11) від 03.04.86, в редакції Закону N [81/96-ВР](/go/81/96-%D0%B2%D1%80) від 06.03.96 )

Стаття 84. ( Статтю 84 виключено на підставі Закону N [81/96-ВР](/go/81/96-%D0%B2%D1%80) від 06.03.96 ) Невиконання розпоряджень органів, що здійснюють контроль за охороною атмосферного повітря

Невиконання розпоряджень органів, що здійснюють державний контроль за охороною атмосферного повітря, про усунення порушень правил щодо охорони атмосферного повітря, -

тягне за собою накладення штрафу на громадян від 0,5 до одного мінімального розміру заробітної плати і на посадових осіб - від одного до 1,5 мінімального розміру заробітної плати.

( Стаття 84 із змінами, внесеними згідно з Указом ПВР N [1369-12](/go/1369-12) від 29.07.91; Законом N [3785-12](/go/3785-12) від 23.12.93 )

Стаття 85. Порушення правил використання об'єктів тваринного світу

Порушення правил полювання, рибальства, здійснення інших видів спеціального використання об'єктів тваринного світу -

тягне за собою накладення штрафу на громадян від 0,2 до 0,6 неоподатковуваного мінімуму доходів громадян з конфіскацією рушниць та інших знарядь і засобів вчинення правопорушення, які є особистою власністю порушника, та незаконно добутих об'єктів тваринного світу чи без такої і на посадових осіб - від 0,4 до 0,9 неоподатковуваного мінімуму доходів громадян з конфіскацією рушниць та інших знарядь і засобів вчинення правопорушення, які є особистою власністю порушника, та незаконно добутих об'єктів тваринного світу чи без такої.

Грубе порушення правил полювання (полювання без належного на те дозволу, в заборонених місцях, у заборонений час, забороненими знаряддями або способами) -

тягне за собою накладення штрафу на громадян від 0,9 до 1,7 неоподатковуваного мінімуму доходів громадян з конфіскацією рушниць та інших знарядь і засобів вчинення правопорушення, які є особистою власністю порушника, та незаконно добутих об'єктів тваринного світу чи без такої або позбавлення права полювання на строк до трьох років з конфіскацією рушниць та інших знарядь і засобів вчинення правопорушення, які є особистою власністю порушника, та незаконно добутих об'єктів тваринного світу чи без такої і на посадових осіб - від 1,3 до двох неоподатковуваних мінімумів доходів громадян з конфіскацією знарядь і засобів вчинення правопорушення, які є особистою власністю порушника, та незаконно добутих об'єктів тваринного світу чи без такої.

( Стаття 85 із змінами, внесеними згідно з Указом ПВР N [2010-11](/go/2010-11) від 03.04.86, в редакції Закону N [81/96-ВР](/go/81/96-%D0%B2%D1%80) від 06.03.96 )

Стаття 85-1. Виготовлення та збут заборонених знарядь добування об'єктів тваринного або рослинного світу

Виготовлення, збут заборонених знарядь добування об'єктів тваринного або рослинного світу, а також збут незаконно добутої продукції -

тягнуть за собою накладення штрафу від 0,2 до 0,9 неоподатковуваного мінімуму доходів громадян з конфіскацією цих знарядь, матеріалів та засобів для їх виготовлення.

( Кодекс доповнено статтею 85-1 згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 86. ( Статтю 86 виключено на підставі Закону N [81/96-ВР](/go/81/96-%D0%B2%D1%80) від 06.03.96 ) Порушення правил китобійного промислу

Порушення посадовими особами правил китобійного промислу -

тягне за собою накладення штрафу в розмірі до п'ятдесяти карбованців.

Грубе порушення посадовими особами правил, зазначених у частині першій цієї статті, -

тягне за собою накладення штрафу в розмірі до ста карбованців.

( Стаття 86 із змінами, внесеними згідно з Указом ПВР N [2010-11](/go/2010-11) від 03.04.86 )

Стаття 86-1. Експлуатація на водних об'єктах водозабірних споруд, не забезпечених рибозахисним обладнанням

Експлуатація на водних об'єктах водозабірних споруд, не забезпечених рибозахисним обладнанням, якщо його наявність передбачена відповідними нормативами, або з неефективно працюючим рибозахисним обладнанням -

тягне за собою накладення штрафу на громадян від 0,4 до одного неоподатковуваного мінімуму доходів громадян і на посадових осіб - від 0,6 до 1,2 неоподатковуваного мінімуму доходів громадян.

( Кодекс доповнено статтею 86-1 згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 87. Порушення вимог щодо охорони середовища перебування і шляхів міграції, переселення, акліматизації та схрещування диких тварин

Порушення вимог щодо охорони середовища перебування і шляхів міграції, переселення, акліматизації та схрещування диких тварин -

тягне за собою накладення штрафу на громадян від 0,4 до 0,9 неоподатковуваного мінімуму доходів громадян і на посадових осіб - від 0,6 до одного неоподатковуваного мінімуму доходів громадян.

Невжиття заходів щодо запобігання загибелі диких тварин, погіршенню середовища їх перебування та умов міграції або добування диких тварин, які зазнають лиха, -

тягне за собою накладення штрафу від 0,6 до 1,3 неоподатковуваного мінімуму доходів громадян.

( Стаття 87 із змінами, внесеними згідно з Указом ПВР N [2010-11](/go/2010-11) від 03.04.86, в редакції Закону N [81/96-ВР](/go/81/96-%D0%B2%D1%80) від 06.03.96 )

Стаття 88. Незаконне вивезення з України і ввезення на її територію об'єктів тваринного і рослинного світу

Незаконне вивезення з України або ввезення на її територію об'єктів тваринного і рослинного світу, в тому числі зоологічних і ботанічних колекцій, -

тягне за собою накладення штрафу на громадян від 0,4 до 0,9 неоподатковуваного мінімуму доходів громадян з конфіскацією цих об'єктів чи без такої і на посадових осіб - від 0,6 до одного неоподатковуваного мінімуму доходів громадян з конфіскацією цих об'єктів чи без такої.

Ті самі дії щодо видів тварин і рослин, занесених до Червоної книги України або охорона і використання яких регулюються відповідними міжнародними договорами України, -

тягнуть за собою накладення штрафу на громадян від 0,9 до 1,3 неоподатковуваного мінімуму доходів громадян з конфіскацією цих об'єктів чи без такої і на посадових осіб - від одного до двох неоподатковуваних мінімумів доходів громадян з конфіскацією цих об'єктів чи без такої.

( Стаття 88 із змінами, внесеними згідно з Указом ПВР N [2010-11](/go/2010-11) від 03.04.86, в редакції Закону N [81/96-ВР](/go/81/96-%D0%B2%D1%80) від 06.03.96 )

Стаття 88-1. Порушення порядку придбання чи збуту об'єктів тваринного або рослинного світу, правил утримання диких тварин у неволі або в напіввільних умовах

Порушення порядку придбання чи збуту об'єктів тваринного або рослинного світу -

тягне за собою накладення штрафу від 0,2 до 0,6 неоподатковуваного мінімуму доходів громадян з конфіскацією об'єктів тваринного або рослинного світу чи без такої.

Ті самі дії, вчинені щодо об'єктів тваринного або рослинного світу, які перебували в межах територій та об'єктів природно-заповідного фонду, занесених до Червоної книги України або які охороняються відповідно до міжнародних договорів України,-

тягнуть за собою накладення штрафу від 0,4 до 1,3 неоподатковуваного мінімуму доходів громадян з конфіскацією об'єктів тваринного або рослинного світу чи без такої.

Порушення правил утримання диких тварин у неволі або в напіввільних умовах -

тягне за собою накладення штрафу від 0,2 до 0,6 неоподатковуваного мінімуму доходів громадян з конфіскацією об'єктів тваринного або рослинного світу чи без такої.

( Кодекс доповнено статтею 88-1 згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 88-2. Порушення правил створення, поповнення, зберігання, використання або державного обліку зоологічних, ботанічних колекцій та торгівлі ними

Порушення правил створення, поповнення, зберігання, використання або державного обліку зоологічних, ботанічних колекцій та торгівлі ними -

тягне за собою накладення штрафу від 0,2 до 0,9 неоподатковуваного мінімуму доходів громадян з конфіскацією колекції чи без такої.

( Кодекс доповнено статтею 88-2 згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 89. Жорстоке поводження з тваринами

Жорстоке поводження з тваринами, їх мордування або вчинення інших дій, що призвели до їх мучення, каліцтва чи загибелі, -

тягнуть за собою накладення штрафу від 0,4 до 0,9 неоподатковуваного мінімуму доходів громадян.

( Стаття 89 в редакції Закону N [81/96-ВР](/go/81/96-%D0%B2%D1%80) від 06.03.96 )

Стаття 90. Порушення вимог щодо охорони видів тварин і рослин, занесених до Червоної книги України

Порушення умов оселення видів тварин та зростання рослин, занесених до Червоної книги України, незаконне вилучення з природного середовища рослин, занесених до Червоної книги України, невиконання вимог наданих дозволів на вилучення з природного середовища та здійснення інших видів використання тварин і рослин, занесених до Червоної книги України, а також порушення умов утримання тварин і рослин цих видів у ботанічних садах, дендрологічних та зоологічних парках, інших спеціально створених умовах, що призвело до їх загибелі, -

тягнуть за собою накладення штрафу на громадян від 0,2 до одного неоподатковуваного мінімуму доходів громадян з конфіскацією незаконно добутого і на посадових осіб - від 0,6 до 1,7 неоподатковуваного мінімуму доходів громадян з конфіскацією незаконно добутого.

( Стаття 90 в редакції Закону N [81/96-ВР](/go/81/96-%D0%B2%D1%80) від 06.03.96 )

Стаття 90-1. Невиконання правил і норм у процесі створення, виробництва, зберігання, транспортування, використання, знешкодження, ліквідації, захоронення мікроорганізмів, біологічно активних речовин та інших продуктів біотехнологій

Невиконання правил і норм у процесі створення нових штамів мікроорганізмів, біологічно активних речовин та інших продуктів біотехнологій -

тягне за собою накладення штрафу на громадян від 0,6 до 1,3 неоподатковуваного мінімуму доходів громадян і на посадових осіб - від 0,9 до двох неоподатковуваних мінімумів доходів громадян.

Невиконання правил і норм екологічної безпеки у процесі виробництва, зберігання, транспортування, використання, знешкодження, ліквідації, захоронення мікроорганізмів, біологічно активних речовин та інших продуктів біотехнологій -

тягне за собою накладення штрафу на громадян від 0,9 до 1,7 неоподатковуваного мінімуму доходів громадян і на посадових осіб - від 1,3 до двох неоподатковуваних мінімумів доходів громадян.

( Кодекс доповнено статтею 90-1 згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 91. Порушення правил охорони та використання територій та об'єктів природно-заповідного фонду

Здійснення в межах територій та об'єктів природно-заповідного фонду, їх охоронних зон, а також територій, зарезервованих для наступного заповідання, забороненої господарської та іншої діяльності, порушення інших вимог режиму цих територій та об'єктів, самовільна зміна їх меж, невжиття заходів щодо попередження і ліквідації негативних наслідків аварій або іншого шкідливого впливу на території та об'єкти природно-заповідного фонду -

тягнуть за собою накладення штрафу на громадян від 0,2 до 1,7 неоподатковуваного мінімуму доходів громадян з конфіскацією знарядь і засобів вчинення правопорушення та незаконно добутих природних ресурсів чи без такої і на посадових осіб - від 0,6 до двох неоподатковуваних мінімумів доходів громадян з конфіскацією знарядь і засобів вчинення правопорушення та незаконно добутих природних ресурсів чи без такої.

( Стаття 91 із змінами, внесеними згідно з Указом ПВР N [2010-11](/go/2010-11) від 03.04.86, в редакції Закону N [81/96-ВР](/go/81/96-%D0%B2%D1%80) від 06.03.96 )

Стаття 91-1. Невиконання вимог екологічної безпеки у процесі впровадження відкриттів, винаходів, корисних моделей, промислових зразків, раціоналізаторських пропозицій, нової техніки, технологій і систем, речовин і матеріалів

Впровадження відкриттів, винаходів, корисних моделей, промислових зразків, раціоналізаторських пропозицій, нової техніки, технологій і систем, речовин і матеріалів, що не відповідають встановленим нормативам екологічної безпеки та іншим вимогам щодо охорони навколишнього природного середовища, -

тягне за собою накладення штрафу на громадян від 0,2 до 0,6 неоподатковуваного мінімуму доходів громадян і на посадових осіб - від 0,4 до 0,9 неоподатковуваного мінімуму доходів громадян.

( Кодекс доповнено статтею 91-1 згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 91-2. Перевищення лімітів та нормативів використання природних ресурсів

Перевищення затверджених лімітів та нормативів використання природних ресурсів -

тягне за собою накладення штрафу на громадян від 0,1 до 1,7 неоподатковуваного мінімуму доходів громадян і на посадових осіб - від 0,2 до двох неоподатковуваних мінімумів доходів громадян.

( Кодекс доповнено статтею 91-2 згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 92. Порушення правил охорони і використання пам'яток історії та культури

Порушення правил охорони і використання пам'яток історії та культури -

тягне за собою попередження або накладення штрафу на громадян у розмірі до п'ятдесяти карбованців і попередження або накладення штрафу на посадових осіб - до ста карбованців.

Глава 8 АДМІНІСТРАТИВНІ ПРАВОПОРУШЕННЯ В ПРОМИСЛОВОСТІ, БУДІВНИЦТВІ ТА В ГАЛУЗІ ВИКОРИСТАННЯ ЕЛЕКТРИЧНОЇ І ТЕПЛОВОЇ ЕНЕРГІЇ

Стаття 93. Порушення вимог законодавчих та інших нормативних актів з безпечного ведення робіт у галузях промисловості

Порушення вимог законодавчих та інших нормативних актів з безпечного ведення робіт у галузях промисловості та на об'єктах, підконтрольних органам Держнаглядохоронпраці України, -

тягне за собою накладення штрафу на працівників до п'яти мінімальних розмірів заробітної плати і на посадових осіб підприємств, установ, організацій незалежно від форм власності, громадян - власників підприємств чи уповноважених ними осіб - до десяти мінімальних розмірів заробітної плати.

( Стаття 93 із змінами, внесеними згідно із Законом N [8/95-ВР](/go/8/95-%D0%B2%D1%80) від 19.01.95 )

Стаття 94. Порушення вимог законодавчих та інших нормативних актів про зберігання, використання та облік вибухових матеріалів у галузях промисловості

Порушення вимог законодавчих та інших нормативних актів про зберігання, використання та облік вибухових матеріалів у галузях промисловості та на об'єктах, підконтрольних органам Держнаглядохоронпраці України, -

тягне за собою накладення штрафу на працівників до п'яти мінімальних розмірів заробітної плати і на посадових осіб підприємств, установ, організацій незалежно від форм власності, громадян - власників підприємств чи уповноважених ними осіб - до п'ятнадцяти мінімальних розмірів заробітної плати.

( Стаття 94 із змінами, внесеними згідно із Законом N [8/95-ВР](/go/8/95-%D0%B2%D1%80) від 19.01.95 )

Стаття 95. Порушення правил і норм з ядерної та радіаційної безпеки при використанні джерел іонізуючого випромінювання

Порушення посадовими особами підприємств, установ, організацій незалежно від форм власності, громадянами - власниками підприємств чи уповноваженими ними особами правил і норм з ядерної та радіаційної безпеки при використанні джерел іонізуючого випромінювання -

тягне за собою накладення штрафу до п'ятнадцяти мінімальних розмірів заробітної плати.

( Стаття 95 із змінами, внесеними згідно із Законом N [8/95-ВР](/go/8/95-%D0%B2%D1%80) від 19.01.95 )

Стаття 96. Недодержання державних стандартів, норм і правил під час проектування і будівництва

Недодержання державних стандартів, норм і правил під час проектування, розміщення, будівництва і реконструкції, а так само прийняття в експлуатацію об'єктів чи споруд, зведених з порушенням законодавства, -

тягне за собою накладення штрафу на громадян від одного до п'яти мінімальних розмірів заробітної плати, на посадових осіб - від двох до десяти мінімальних розмірів заробітної плати.

Надання недостовірної інформації про умови проектування і будівництва чи необгрунтована відмова у наданні такої інформації -

тягне за собою накладення штрафу на посадових осіб до п'яти мінімальних розмірів заробітної плати.

Проектування об'єктів і споруд з порушенням затвердженої у встановленому порядку містобудівної документації, виконання будівельних або реставраційних робіт без дозволу чи затвердженого проекту або з відхиленням від нього -

тягне за собою накладення штрафу на громадян від одного до п'яти мінімальних розмірів заробітної плати, на посадових осіб - від двох до десяти мінімальних розмірів заробітної плати.

( Стаття 96 із змінами, внесеними згідно із Законом N [209/94-ВР](/go/209/94-%D0%B2%D1%80) від 14.10.94 )

Стаття 97. Самовільне будівництво будинків або споруд

Самовільне будівництво будинків або споруд, а так само самовільна зміна архітектурного вигляду будинків або споруд під час експлуатації-

тягне за собою накладення штрафу на громадян від п'яти до десяти мінімальних розмірів заробітної плати,на посадових осіб - від десяти до двадцяти мінімальних розмірів заробітної плати.

( Стаття 97 із змінами, внесеними згідно з Указом ПВР N [102-11](/go/102-11) від 12.04.85; Законом N [209/94-ВР](/go/209/94-%D0%B2%D1%80) від 14.10.94 )

Стаття 97-1. Порушення правил будівництва літніх садових будиночків, а також організації і ведення колективного садівництва

Здійснення громадянами будівництва літніх садових будиночків без належно погодженого проекту або з відхиленнями від норм, передбачених законодавством Союзу РСР і Української РСР, чинним на початок будівництва, -

тягне за собою накладення штрафу в розмірі до п'ятдесяти карбованців.

Порушення правил прийому до членів садівницького (виноградарського) товариства, освоєння земельної ділянки, наданої під колективний сад (виноградник), без проекту організації і забудови її території чи з порушенням цього проекту; дозвіл будівництва літніх садових будиночків без належно погодженого проекту або з відхиленням від норм, передбачених законодавством Союзу РСР і Української РСР, чинним на початок будівництва, прийняття таких будиночків у експлуатацію; здійснення будівництва на території колективного саду (виноградника) будівель і споруд загального користування без належно погодженого проекту чи з відхиленнями від нього; незаконні відпуск будівельних матеріалів, використання транспортних засобів, механізмів, робочої сили, залучення неспеціалізованих будівельних організацій до будівництва об'єктів садівницького (виноградарського) товариства -

тягнуть за собою накладення штрафу на посадових осіб у розмірі до ста карбованців.

( Доповнено статтею 97-1 згідно з Указом ПВР N [102-11](/go/102-11) від 12.04.85 )

Стаття 98. Марнотратне витрачання електричної і теплової енергії

Марнотратне витрачання електричної і теплової енергії, тобто систематичне, без виробничої потреби, недовантаження або використання на холостому ходу електродвигунів, електропечей та іншого електро- і теплоустаткування; систематична пряма втрата стисненого повітря, води і тепла, спричинена несправністю арматури, трубопроводів, теплоізоляції трубопроводів, печей і тепловикористовуючого устаткування; використання без дозволу енергопостачальної організації електричної енергії для опалення службових та інших приміщень, а також для не передбаченої виробничим процесом мети; безгосподарне використання електричної енергії для освітлення -

тягне за собою попередження або накладення штрафу на керівників підприємств, установ, організацій, головних інженерів, головних енергетиків (головних механіків) підприємств, начальників цехів, керівників адміністративно-господарських служб установ і організацій у розмірі до п'ятдесяти карбованців.

Стаття 99. Порушення Правил охорони електричних мереж напругою понад 1000 вольт

Порушення затверджених Радою Міністрів СРСР Правил охорони електричних мереж напругою понад 1000 вольт, що спричинило або могло спричинити перерву в забезпеченні споживачів електричною енергією, пошкодження електричних мереж або заподіяння іншої шкоди народному господарству, -

тягне за собою попередження або накладення штрафу на громадян у розмірі від десяти до п'ятдесяти карбованців і попередження або накладення штрафу на посадових осіб - від двадцяти до ста карбованців.

Стаття 100. Порушення Правил охорони електричних мереж напругою до 1000 вольт

Порушення затверджених Радою Міністрів СРСР Правил охорони електричних мереж напругою до 1000 вольт, що спричинило або могло спричинити перерву в забезпеченні споживачів електричною енергією, пошкодження електричних мереж або заподіяння іншої шкоди народному господарству, -

тягне за собою попередження або накладення штрафу на громадян у розмірі до двадцяти п'яти карбованців і попередження або накладення штрафу на посадових осіб - до п'ятдесяти карбованців.

Стаття 101. Порушення, зв'язані з використанням газу

Пуск газу на газовикористовуючі установки без дозволу органів державного газового нагляду, або перевищення виділених фондів на газ, або недодержання встановленого режиму споживання газу, або споживання газу на газовикористовуючих установках без затверджених питомих норм витрати газу, або перевищення цих питомих норм -

тягне за собою попередження або накладення штрафу на керівників, заступників керівників, головних енергетиків (головних механіків), начальників цехів та служб підприємств, установ і організацій у розмірі до ста карбованців.

Стаття 102. Експлуатація газовикористовуючих установок без обліку витрати газу

Експлуатація газовикористовуючих установок без обліку витрати газу або без обліку теплової енергії і продукції, вироблюваних з застосуванням газу, чи відсутність (несправність) передбачених проектом газовикористовуючої установки засобів автоматичного регулювання процесів горіння газу, або приладів теплотехнічного контролю, або теплоутилізаційного устаткування, які б забезпечували раціональне і ефективне використання газу, -

тягне за собою попередження або накладення штрафу на керівників, заступників керівників, головних енергетиків (головних механіків), начальників цехів та служб підприємств, установ і організацій у розмірі до ста карбованців.

Стаття 103. Непідготовленість до роботи резервного паливного господарства

Непідготовленість до роботи передбаченого для газоспоживаючого підприємства, установи і організації резервного паливного господарства або непідготовленість газовикористовуючих установок до роботи на встановлених резервних видах палива -

тягне за собою попередження або накладення штрафу на керівників, заступників керівників, головних енергетиків (головних механіків), начальників цехів та служб підприємств, установ і організацій у розмірі до ста карбованців.

Стаття 103-1. Порушення правил користування енергією чи газом у побуті

Самовільне використання з корисливою метою електричної або теплової енергії чи газу, а так само порушення правил користування електричною або тепловою енергією чи газом у побуті, що не завдали істотної шкоди, -

тягнуть за собою попередження або накладення штрафу на громадян у розмірі до п'ятдесяти карбованців.

( Доповнено статтею 103-1 згідно з Указом ПВР N [2444-11](/go/2444-11) від 27.06.86 )

Стаття 103-2. Пошкодження газопроводів при провадженні робіт

Пошкодження газопроводів (крім магістральних) та їх устаткування при провадженні робіт -

тягне за собою попередження або накладення штрафу на громадян у розмірі до тридцяти карбованців і попередження або накладення штрафу на посадових осіб - до п'ятдесяти карбованців.

( Доповнено статтею 103-2 згідно з Указом ПВР N [3690-11](/go/3690-11) від 12.03.87 )

Глава 9 АДМІНІСТРАТИВНІ ПРАВОПОРУШЕННЯ У СІЛЬСЬКОМУ ГОСПОДАРСТВІ. ПОРУШЕННЯ ВЕТЕРИНАРНО-САНІТАРНИХ ПРАВИЛ

Стаття 104. Потрава посівів, зіпсуття або знищення зібраного врожаю сільськогосподарських культур, пошкодження насаджень колгоспів, радгоспів та інших державних і громадських господарств

Потрава посівів, зіпсуття або знищення зібраного врожаю сільськогосподарських культур, що знаходиться у полі, пошкодження насаджень колгоспів, радгоспів та інших державних і громадських господарств худобою чи птицею -

тягнуть за собою накладення штрафу на громадян у розмірі до двадцяти п'яти карбованців і на посадових осіб - до п'ятдесяти карбованців.

Повторна потрава посівів, зіпсуття або знищення зібраного врожаю сільськогосподарських культур, що знаходиться у полі, повторне пошкодження насаджень худобою чи птицею протягом року після накладення штрафу за таке саме правопорушення -

тягнуть за собою накладення штрафу на громадян у розмірі до п'ятдесяти карбованців і на посадових осіб - до ста карбованців.

Проїзд по посівах або насадженнях на автомобілі, тракторі, комбайні чи іншій машині -

тягне за собою накладення штрафу в розмірі до десяти карбованців.

Проїзд по посівах або насадженнях на гужовому транспорті -

тягне за собою накладення штрафу в розмірі до п'яти карбованців.

( Стаття 104 із змінами, внесеними згідно з Указом ПВР N [4982-11](/go/4982-11) від 25.11.87 )

Стаття 105. Порушення правил щодо боротьби з карантинними шкідниками і хворобами рослин та бур'янами

Порушення правил щодо боротьби з карантинними шкідниками і хворобами рослин та бур'янами -

тягне за собою накладення штрафу на громадян від шести до дванадцяти мінімальних розмірів заробітної плати і на посадових осіб - від десяти до сімнадцяти мінімальних розмірів заробітної плати.

( Стаття 105 із змінами, внесеними згідно із Законом N [4044-12](/go/4044-12) від 25.02.94 )

Стаття 106. Вивезення матеріалів, що не пройшли карантинну перевірку або відповідну обробку

Вивезення з прикордонних морських і річкових портів (з пристаней), з залізничних станцій, автовокзалів (автостанцій), з аеропортів та інших прикордонних пунктів завезених із зарубіжних країн матеріалів, що не пройшли карантинну перевірку або відповідну обробку, -

тягне за собою накладення штрафу на громадян до десяти мінімальних розмірів заробітної плати і на посадових осіб - до двадцяти мінімальних розмірів заробітної плати.

( Стаття 106 із змінами, внесеними згідно із Законом N [4044-12](/go/4044-12) від 25.02.94 )

Стаття 106-1. Невжиття заходів щодо забезпечення охорони посівів снотворного маку чи конопель, місць їх зберігання та переробки

Невжиття заходів щодо забезпечення встановленого режиму охорони посівів снотворного маку чи конопель, місць зберігання і переробки врожаю цих культур, а так само невжиття заходів щодо знищення післяжнивних залишків чи відходів виробництва, що містять наркотичні речовини, -

тягне за собою накладення штрафу на посадових осіб від двадцяти до п'ятдесяти мінімальних розмірів заробітної плати.

Невжиття землекористувачами або землевласниками на закріплених за ними земельних ділянках заходів щодо знищення дикорослих конопель чи снотворного маку -

тягне за собою накладення штрафу на громадян від десяти до двадцяти мінімальних розмірів заробітної плати, а на посадових осіб - від двадцяти до п'ятдесяти мінімальних розмірів заробітної плати.

( Доповнено статтею 106-1 згідно з Указом ПВР N [4452-11](/go/4452-11) від 21.08.87; із змінами, внесеними згідно із Законом N [64/95-ВР](/go/64/95-%D0%B2%D1%80) від 15.02.95 )

Стаття 106-2. Незаконні посів та вирощування снотворного маку чи конопель

Незаконні посів або вирощування снотворного маку чи конопель -

тягнуть за собою накладення штрафу від двадцяти до ста мінімальних розмірів заробітної плати з конфіскацією незаконно вирощуваних наркотиковмісних рослин.

( Доповнено статтею 106-2 згідно з Указом ПВР N [4452-11](/go/4452-11) від 21.08.87; із змінами, внесеними згідно із Законом N [64/95-ВР](/go/64/95-%D0%B2%D1%80) від 15.02.95 )

Стаття 107. Порушення правил щодо карантину тварин та інших ветеринарно-санітарних вимог

Порушення правил щодо карантину тварин, інших ветеринарно-санітарних вимог, передбачених Законом України "Про ветеринарну медицину" ( [2498-12](/go/2498-12) ), іншими актами законодавства, а також розпоряджень місцевих органів державної виконавчої влади, рішень органів місцевого самоврядування з питань боротьби з епізоотіями, -

тягне за собою накладення штрафу на громадян у розмірі до однієї мінімальної заробітної плати, на посадових осіб - у розмірі до шести мінімальних заробітних плат.

( Стаття 107 із змінами, внесеними згідно із Законом N [4045-12](/go/4045-12) від 25.02.94 )

Стаття 108. Грубе порушення механізаторами правил технічної експлуатації сільськогосподарських машин і техніки безпеки

Грубе порушення механізаторами правил технічної експлуатації тракторів, комбайнів, інших самохідних сільськогосподарських машин і правил техніки безпеки під час їх експлуатації -

тягне за собою позбавлення права керування зазначеними машинами на строк до одного місяця.

Глава 10 АДМІНІСТРАТИВНІ ПРАВОПОРУШЕННЯ НА ТРАНСПОРТІ, В ГАЛУЗІ ШЛЯХОВОГО ГОСПОДАРСТВА І ЗВ'ЯЗКУ

Стаття 109. Порушення правил по охороні порядку і безпеки руху на залізничному транспорті

Самовільний проїзд у вантажних поїздах, посадка і висадка під час руху поїзда, проїзд на підніжках і дахах вагонів, самовільне без потреби зупинення поїзда, а також підкладання на залізничні колії предметів, які можуть спричинити порушення руху поїздів, -

тягнуть за собою накладення штрафу в розмірі до десяти карбованців.

Пошкодження залізничної колії, захисних лісонасаджень, снігозахисних загороджень та інших колійних об'єктів, споруд і пристроїв сигналізації та зв'язку -

тягне за собою накладення штрафу на громадян у розмірі до десяти карбованців і на посадових осіб - від двадцяти до п'ятдесяти карбованців.

Викидання сміття та інших предметів з вікон і дверей вагонів поїздів, прохід по залізничних коліях у невстановлених місцях -

тягнуть за собою попередження або накладення штрафу в розмірі до п'яти карбованців.

Порушення правил проїзду гужовим транспортом і прогону худоби через залізничні колії, випасання худоби поблизу залізничних колій -

тягне за собою попередження або накладення штрафу на громадян у розмірі до десяти карбованців і попередження або накладення штрафу на посадових осіб - від двадцяти до п'ятдесяти карбованців.

Недодержання встановлених габаритів при навантаженні і вивантаженні вантажів -

тягне за собою накладення штрафу на посадових осіб у розмірі від двадцяти до п'ятдесяти карбованців.

( Стаття 109 із змінами, внесеними згідно з Указом ПВР N [3282-11](/go/3282-11) від 19.12.86 )

Стаття 110. Порушення правил користування засобами залізничного транспорту

Пошкодження внутрішнього обладнання пасажирських вагонів, стекол локомотивів і вагонів -

тягне за собою накладення штрафу в розмірі до десяти карбованців.

Куріння у вагонах (у тому числі в тамбурах) приміських поїздів, у невстановлених для куріння місцях у поїздах місцевого і дальнього сполучення, а також у метрополітенах -

тягне за собою попередження або накладення штрафу в розмірі до п'яти карбованців.

( Стаття 110 із змінами, внесеними згідно з Указом ПВР N [3282-11](/go/3282-11) від 19.12.86 )

Стаття 111. Порушення правил безпеки польотів

Розміщення в районі аеродрому будь-яких знаків і пристроїв, схожих на маркірувальні знаки і пристрої, прийняті для розпізнання аеродромів, або спалювання піротехнічних виробів без дозволу адміністрації аеропорту, аеродрому, або влаштування об'єктів, які сприяють масовому скупченню птахів, небезпечних для польотів повітряних суден, -

тягне за собою накладення штрафу на громадян у розмірі до тридцяти карбованців і на посадових осіб - від десяти до п'ятдесяти карбованців.

Невиконання правил про розміщення нічних і денних маркірувальних знаків або пристроїв на будівлях і спорудах -

тягне за собою накладення штрафу на громадян у розмірі до тридцяти карбованців і на посадових осіб - від десяти до п'ятдесяти карбованців.

Пошкодження аеродромного устаткування, аеродромних знаків, повітряних суден та їх устаткування -

тягне за собою накладення штрафу в розмірі до п'ятдесяти карбованців.

Прохід або проїзд без належного дозволу по території аеропортів (крім аеровокзалів), аеродромів, об'єктів радіо- і світлозабезпечення польотів -

тягне за собою накладення штрафу в розмірі до тридцяти карбованців.

Стаття 112. Порушення правил поведінки на повітряному судні

Невиконання особами, які перебувають на повітряному судні, розпоряджень командира судна -

тягне за собою попередження або накладення штрафу в розмірі від десяти до п'ятдесяти карбованців.

Порушення правил фотографування, кінозйомки і користування засобами радіозв'язку з борту повітряного судна -

тягне за собою попередження або накладення штрафу в розмірі до тридцяти карбованців з конфіскацією плівки.

Стаття 113. Порушення правил міжнародних польотів

Порушення правил міжнародних польотів -

тягне за собою накладення штрафу в розмірі від ста до двохсот карбованців.

Стаття 114. Порушення правил по охороні порядку і безпеки руху на морському транспорті

Порушення правил входу суден у порт і виходу їх з порту, руху і стоянки суден у портових водах, а також правил, що забезпечують безпеку пасажирів під час посадки на судна, в путі слідування і під час висадки їх з суден, -

тягне за собою накладення штрафу на громадян у розмірі до десяти карбованців і на посадових осіб - від двадцяти до п'ятдесяти карбованців.

Проведення без належного дозволу водолазних робіт у портових водах, а також недодержання правил подачі сигналів під час цих робіт -

тягнуть за собою накладення штрафу на посадових осіб у розмірі від двадцяти до п'ятдесяти карбованців.

Пошкодження споруд і пристроїв сигналізації та зв'язку -

тягне за собою накладення штрафу на громадян у розмірі до десяти карбованців і на посадових осіб - від двадцяти до п'ятдесяти карбованців.

( Стаття 114 із змінами, внесеними згідно з Указом ПВР N [3282-11](/go/3282-11) від 19.12.86 )

Стаття 115. Порушення правил користування засобами морського транспорту

Пошкодження внутрішнього обладнання суден -

тягне за собою накладення штрафу в розмірі до десяти карбованців.

Куріння у невстановлених місцях на суднах -

тягне за собою попередження або накладення штрафу в розмірі до п'яти карбованців.

( Стаття 115 із змінами, внесеними згідно з Указом ПВР N [3282-11](/go/3282-11) від 19.12.86 )

Стаття 116. Порушення правил по охороні порядку і безпеки руху на річковому транспорті і маломірних суднах

Керування судноводіями річковими або маломірними суднами, не зареєстрованими у встановленому порядку, або такими, що не пройшли технічного огляду, або не несуть бортових номерів і позначень, або мають несправності, з якими заборонено їх експлуатацію, або переобладнаними без відповідного дозволу, або з порушенням правил завантаження, норм пасажиромісткості, обмежень по району та умовах плавання -

тягне за собою попередження або накладення штрафу в розмірі від п'яти до тридцяти карбованців.

Порушення судноводіями річкових суден правил руху і стоянки суден у плесі, на рейдах і в портах, буксирування составів і плотів, подачі звукових і світлових сигналів, несення суднових вогнів і знаків, правил навантаження і розвантаження суден, а також пошкодження портових і гідротехнічних споруд та обладнання -

тягнуть за собою накладення штрафу в розмірі від двадцяти до п'ятдесяти карбованців або позбавлення права керування судном на строк до одного року.

Перевищення судноводіями маломірних суден установленої швидкості руху, недодержання вимог навігаційних знаків, умисне зупинення або стоянка судна в заборонених місцях, пошкодження гідротехнічних споруд або технічних засобів і знаків судноплавної і навігаційної обстановки, порушення правил маневрування, подачі звукових сигналів, несення бортових вогнів і знаків -

тягнуть за собою попередження або накладення штрафу в розмірі від десяти до тридцяти карбованців або позбавлення права керування маломірним судном на строк до одного року.

Керування річковим або маломірним судном особою, яка не має права керування цим судном, або передача керування таким судном особі, яка не має права керування, -

тягнуть за собою накладення штрафу в розмірі тридцяти карбованців.

Порушення судноводіями маломірних суден інших правил користування маломірними суднами -

тягне за собою попередження або накладення штрафу в розмірі до десяти карбованців.

Під маломірними суднами у частинах першій, третій, четвертій і п'ятій статті 116, частині другій статті 116-1, частині третій статті 116-2, частині першій статті 117, статті 118, частині другій статті 129, частинах третій і четвертій статті 130, частинах третій і четвертій статті 131 цього Кодексу слід розуміти самохідні судна з головними двигунами потужністю менше 75 к. с. і несамохідні судна валовою місткістю менше 80 реєстрових тон, а також моторні судна (незалежно від потужності двигунів), парусні судна та несамохідні судна (гребні човни вантажопідйомністю 100 і більше кілограмів, байдарки - 150 і більше кілограмів та надувні судна - 225 і більше кілограмів), що належать громадянам.

( Стаття 116 із змінами, внесеними згідно з Указами ПВР N [3282-11](/go/3282-11) від 19.12.86, N [7542-11](/go/7542-11) від 19.05.89 )

Стаття 116-1. Порушення правил випуску судна в плавання або допуск до керування судном осіб, які не мають відповідного документа

Випуск (направлення) річкового судна в плавання без документів, що посвідчують належність судна, придатність його до плавання, з неукомплектованим екіпажем, при невідповідності технічного стану судна наявним документам, з порушенням установлених правил завантаження, норм пасажиромісткості, обмежень по району та умовах плавання, а також допуск до керування судном або його механізмами і обладнанням осіб, які не мають відповідного диплома (посвідчення, свідоцтва), -

тягнуть за собою накладення штрафу на посадових осіб у розмірі від десяти до п'ятдесяти карбованців.

Випуск у плавання маломірних суден, не зареєстрованих у встановленому порядку, або таких, що не пройшли технічного огляду, або мають несправності, з якими заборонено їх експлуатацію, або переобладнаних без відповідного дозволу, або неукомплектованих спорядженням, а також допуск до керування маломірними суднами осіб, які не мають права керування цими суднами, -

тягнуть за собою накладення штрафу на посадових осіб, відповідальних за експлуатацію маломірних суден, у розмірі від десяти до п'ятдесяти карбованців.

( Доповнено статтею 116-1 згідно з Указом ПВР N [7542-11](/go/7542-11) від 19.05.89 )

Стаття 116-2. Порушення правил, що забезпечують безпеку експлуатації суден на внутрішніх водних шляхах

Проведення без належного дозволу водолазних робіт або недодержання правил подачі сигналів під час цих робіт, порушення порядку влаштування та обладнання запаней і лісових гаваней, влаштування частоколів та інших пристосувань для лову риби в неустановлених для цієї мети місцях без погодження з технічними дільницями шляху -

тягнуть за собою накладення штрафу на громадян у розмірі до десяти карбованців і на посадових осіб - від двадцяти до п'ятдесяти карбованців.

Знищення, пошкодження, зривання, самовільна перестановка плавучих і берегових засобів навігаційного обладнання, зв'язку і сигналізації, порушення правил тримання, експлуатації і встановленого режиму роботи навігаційного обладнання на мостах, греблях та інших гідротехнічних спорудах, встановлення без належного дозволу (погодження) знаків, споруд, джерел звукових і світлових сигналів, що створюють перешкоди в розпізнанні навігаційних знаків і сигналів, -

тягнуть за собою накладення штрафу на громадян у розмірі до десяти карбованців і на посадових осіб - від десяти до п'ятдесяти карбованців.

Викидання за борт річкового або маломірного судна сміття та інших предметів -

тягне за собою попередження або накладення штрафу в розмірі п'яти карбованців.

( Доповнено статтею 116-2 згідно з Указом ПВР N [7542-11](/go/7542-11) від 19.05.89 )

Стаття 117. Порушення правил користування річковими і маломірними суднами

Порушення правил, що забезпечують безпеку пасажирів під час посадки, в путі слідування і під час висадки їх з річкових і маломірних суден, -

тягне за собою попередження або накладення штрафу на громадян у розмірі до десяти карбованців і попередження або накладення штрафу на посадових осіб - від двадцяти до п'ятдесяти карбованців.

Пошкодження внутрішнього обладнання річкових суден -

тягне за собою накладення штрафу в розмірі до десяти карбованців.

Куріння у невстановлених місцях на річкових суднах -

тягне за собою попередження або накладення штрафу в розмірі до п'яти карбованців.

( Стаття 117 із змінами, внесеними згідно з Указом ПВР N [3282-11](/go/3282-11) від 19.12.86 )

Стаття 118. Порушення правил утримання баз (споруд) для стоянки маломірних суден

Порушення посадовими особами, відповідальними за технічний стан і правильне користування базами (спорудами) для стоянки маломірних суден, правил утримання баз (споруд) у безпечному для людей і стоянки маломірних суден стані або невжиття заходів для своєчасної заборони чи обмеження експлуатації окремих причалів, пірсів, стоянок, споруд, механізмів і т. ін., коли користування ними загрожує безпеці людей і маломірних суден, а так само незабезпечення ними на базі (споруді) встановленого випускного режиму, експлуатація бази (споруди) без щорічного технічного огляду, допущення стоянки на базі (споруді) не зареєстрованих у встановленому порядку маломірних суден -

тягнуть за собою накладення штрафу в розмірі від тридцяти до ста карбованців.

Стаття 119. Порушення правил користування засобами автомобільного транспорту та електротранспорту

Пошкодження внутрішнього обладнання та стекол автобусів, маршрутних таксі, тролейбусів або трамваїв -

тягне за собою накладення штрафу в розмірі до десяти карбованців.

Викидання сміття та інших предметів з вікон і дверей автобусів, маршрутних таксі, тролейбусів або трамваїв -

тягне за собою попередження або накладення штрафу в розмірі до п'яти карбованців.

Куріння в автобусах, маршрутних таксі, тролейбусах або трамваях -

тягне за собою попередження або накладення штрафу в розмірі до п'яти карбованців.

( Стаття 119 із змінами, внесеними згідно з Указом ПВР N [3282-11](/go/3282-11) від 19.12.86 )

Стаття 120. Порушення правил пожежної безпеки на залізничному, морському, річковому і повітряному транспорті

Порушення встановлених на залізничному, морському і річковому транспорті правил пожежної безпеки -

тягне за собою накладення штрафу на громадян у розмірі до десяти карбованців і на посадових осіб - від десяти до п'ятдесяти карбованців.

Порушення встановлених на повітряному транспорті правил пожежної безпеки -

тягне за собою накладення штрафу на громадян у розмірі до тридцяти карбованців і на посадових осіб - від десяти до п'ятдесяти карбованців.

( Стаття 120 із змінами, внесеними згідно з Указом ПВР N [3282-11](/go/3282-11) від 19.12.86 )

Стаття 121. Порушення водіями правил експлуатації транспортних засобів, правил користування ременями безпеки або мотошоломами

Керування водіями транспортними засобами, що мають несправності гальмової системи або рульового управління, або переобладнаними з порушенням відповідних правил, нормативів і стандартів, або такими, що своєчасно не пройшли державного технічного огляду, -

тягне за собою накладення штрафу від 0,2 до 0,3 мінімального розміру заробітної плати.

Керування водіями транспортними засобами з технічними несправностями, за винятком несправностей, зазначених у частині першій цієї статті, з якими згідно з встановленими правилами експлуатація їх забороняється, -

тягне за собою накладення штрафу від 0,1 до 0,2 мінімального розміру заробітної плати.

Порушення правил користування ременями безпеки або мотошоломами -

тягне за собою накладення штрафу від 0,1 до 0,2 мінімального розміру заробітної плати.

Керування водіями транспортними засобами, не зареєстрованими (перереєстрованими) у встановленому порядку, з підробленим номерним знаком, без номерного знаку або з номерним знаком, що не належить цьому засобу чи не відповідає вимогам стандарту, а так само з умисно прихованим номерним знаком -

тягне за собою накладення штрафу від двох до п'яти мінімальних розмірів заробітної плати.

Повторне протягом року вчинення будь-якого з порушень: керування водіями транспортними засобами, не зареєстрованими (перереєстрованими) у встановленому порядку, з підробленим номерним знаком, без номерного знаку або з номерним знаком, що не належить цьому засобу, а так само з умисно прихованим номерним знаком -

тягне за собою накладення штрафу від трьох до восьми мінімальних розмірів заробітної плати з оплатним вилученням транспортного засобу чи без такого.

Під транспортними засобами у статтях 121 - 128-1, частинах перших і других статей 129, 130, статтях 132, 140 слід розуміти всі види автомобілів, мотоциклів, тракторів та інших самохідних машин, трамваїв, тролейбусів та інших транспортних засобів, обладнаних двигуном з робочим об'ємом 50 куб. см і більше, а також причепи.

( Стаття 121 із змінами, внесеними згідно з Указами ПВР N [316-11](/go/316-11) від 29.05.85, N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 121-1. Експлуатація водіями транспортних засобів, номери агрегатів яких не відповідають записам у реєстраційних документах, та підробка номерів агрегатів транспортних засобів

Експлуатація водіями транспортних засобів, номери агрегатів яких не відповідають записам у реєстраційних документах, -

тягне за собою накладення штрафу в розмірі від 0,5 до одного неоподатковуваного мінімуму заробітної плати.

Експлуатація водіями транспортних засобів, номери агрегатів яких знищені або підроблені, або підробка номерів агрегатів транспортних засобів -

тягне за собою накладення штрафу в розмірі до двох неоподатковуваних мінімумів заробітної плати.

( Доповнено статтею 121-1 згідно з Указом ПВР N [1369-12](/go/1369-12) від 29.07.91; із змінами, внесеними згідно з Указом ПВР N [1818-12](/go/1818-12) від 15.11.91; Законом N [3785-12](/go/3785-12) від 23.12.93, N [210/95-ВР](/go/210/95-%D0%B2%D1%80) від 02.06.95 )

Стаття 122. Перевищення водіями транспортних засобів швидкості руху, невиконання сигналів регулювання дорожнього руху, порушення правил перевезення людей та інших правил дорожнього руху

Перевищення водіями транспортних засобів встановлених обмежень швидкості руху більш як на 20 кілометрів на годину, проїзд на заборонний сигнал світлофора або жест регулювальника, порушення правил обгону і зустрічного роз'їзду, проїзду перехресть, зупинок транспортних засобів загального користування, початку руху, зміни напрямку руху, проїзду спеціальних транспортних засобів -

тягнуть за собою накладення штрафу від 0,2 до 0,5 мінімального розміру заробітної плати.

Перевищення водіями транспортних засобів встановлених обмежень швидкості руху менш як на 20 кілометрів на годину, недодержання ними вимог дорожніх знаків, розмітки проїзної частини шляхів або безпечної дистанції, порушення правил зупинки і стоянки, розташування транспортних засобів на проїзній частині, руху автомагістралями, пріоритету транспортних засобів загального користування, користування зовнішніми освітлювальними приладами, попереджувальними сигналами, буксирування механічних транспортних засобів, перевезення людей або руху тротуарами чи пішохідними доріжками -

тягнуть за собою накладення штрафу від 0,1 до 0,3 мінімального розміру заробітної плати.

Ненадання водіями транспортних засобів переваги в русі пішоходам на нерегульованих пішохідних переходах, а так само інші порушення правил проїзду пішохідних переходів -

тягнуть за собою накладення штрафу від 0,3 до 0,6 мінімального розміру заробітної плати.

Порушення, передбачені частинами першою або другою чи третьою цієї статті, що спричинили створення аварійної обстановки, тобто примусили інших учасників дорожнього руху різко змінити швидкість, напрямок руху або вживати інших заходів щодо забезпечення особистої безпеки або безпеки інших громадян, -

тягнуть за собою накладення штрафу від 0,5 до 1,5 мінімального розміру заробітної плати або позбавлення права керування транспортним засобом на строк від шести місяців до одного року.

( Стаття 122 із змінами, внесеними згідно з Указами ПВР N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 122-1. Участь водіїв мотоциклів та інших транспортних засобів у групових пересуванні, зупинці чи стоянці

Участь водіїв мотоциклів та інших транспортних засобів у групових (більше двох) пересуванні, зупинці чи стоянці, що створюють перешкоди дорожньому руху або загрозу безпеці руху у містах та інших населених пунктах, -

тягне за собою накладення штрафу від 0,2 до 0,5 мінімального розміру заробітної плати або позбавлення права керування транспортними засобами на строк від трьох до шести місяців.

Ті самі порушення, що спричинили створення аварійної обстановки, -

тягнуть за собою накладення штрафу на водіїв від 0,5 до 1,5 мінімального розміру заробітної плати або позбавлення права керування транспортними засобами на строк від шести місяців до одного року.

( Доповнено статтею 122-1 згідно з Указами ПВР N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91 )

Стаття 122-2. Невиконання водіями вимог про зупинку, залишення місця дорожньо-транспортної пригоди

Невиконання водіями вимог працівника міліції про зупинку транспортного засобу, а також залишення ними на порушення встановлених правил місця дорожньо-транспортної пригоди, до якої вони причетні, -

тягнуть за собою накладення штрафу від п'яти до десяти мінімальних розмірів заробітної плати або позбавлення права керування всіма видами транспортних засобів на строк від одного до трьох років.

( Частину другу статті 122-2 виключено на підставі Закону N [3785-12](/go/3785-12) від 23.12.93 ) Повторне протягом року вчинення одного з порушень, передбачених частиною першою цієї статті, -

тягне за собою накладення штрафу в розмірі від двохсот до п'ятисот карбованців або позбавлення права керування всіма видами транспортних засобів строком на один рік.

( Доповнено статтею 122-2 згідно з Указом ПВР N [1369-12](/go/1369-12) від 29.07.91; із змінами, внесеними згідно з Указом ПВР N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 122-3. Перешкоджання проведенню огляду транспортних засобів

Перешкоджання проведенню працівником міліції огляду транспортних засобів у передбачених законом випадках -

тягне за собою накладення штрафу від одного до трьох мінімальних розмірів заробітної плати.

( Доповнено статтею 122-3 згідно з Указами ПВР N [1369-12](/go/1369-12) від 29.07.91, виключена на підставі Указу ПВР N [1818-12](/go/1818-12) від 15.11.91; доповнено статтею 122-3 згідно із Законом N [3785-12](/go/3785-12) від 23.12.93 )

Стаття 123. Порушення водіями транспортних засобів правил проїзду залізничних переїздів

В'їзд водіїв на залізничний переїзд на заборонений сигнал світлофора або жест регулювальника чи чергового по переїзду, при закритому шлагбаумі або коли до переїзду наближається поїзд -

тягне за собою накладення штрафу в розмірі від одного до двох мінімальних розмірів заробітної плати.

Інші порушення правил проїзду залізничних переїздів, крім передбачених частиною першою цієї статті, -

тягнуть за собою накладення штрафу від 0,5 до одного мінімального розміру заробітної плати.

Порушення, передбачені частинами першою або другою цієї статті, що спричинили створення аварійної обстановки або пошкодження транспортних засобів, вантажів, шляхів, шляхових та інших споруд, -

тягнуть за собою накладення штрафу від двох до трьох мінімальних розмірів заробітної плати або позбавлення права керування всіма видами транспортних засобів на строк від шести місяців до одного року.

( Стаття 123 із змінами, внесеними згідно з Указами ПВР N [3282-11](/go/3282-11) від 19.12.86, N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 124. Порушення водіями правил дорожнього руху, що спричинило пошкодження транспортних засобів, вантажів, шляхів, шляхових споруд чи іншого майна

Порушення водіями транспортних засобів правил дорожнього руху, крім передбачених статтею 123, частинами першою або другою статті 130 цього Кодексу, що спричинили пошкодження транспортних засобів, вантажів, шляхів, шляхових та інших споруд чи іншого майна, -

тягнуть за собою накладення штрафу від одного до двох мінімальних розмірів заробітної плати або позбавлення права керування транспортними засобами на строк від трьох до шести місяців.

( Стаття 124 із змінами, внесеними згідно з Указами ПВР N [316-11](/go/316-11) від 29.05.85, N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 124-1. Ненадання транспортних засобів працівникам міліції та медичним працівникам

Ненадання посадовими особами підприємств, установ, організацій і громадянами транспортних засобів, що їм належать, працівникам міліції та медичним працівникам у встановлених законом невідкладних випадках -

тягне за собою накладення штрафу від 0,5 до одного мінімального розміру заробітної плати.

( Доповнено статтею 124-1 згідно з Указом ПВР N [1369-12](/go/1369-12) від 29.07.91; із змінами, внесеними згідно з Указом ПВР N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 124-2. ( Стаття 124-2 виключена на підставі Указу ПВР N [1818-12](/go/1818-12) від 15.11.91 ) Порушення порядку надання працівникам міліції та медичним працівникам транспортних засобів для безперешкодного використання

Порушення встановленого законом та правилами дорожнього руху порядку надання працівникам міліції та медичним працівникам транспортних засобів для безперешкодного використання

\- тягне за собою накладення штрафу в розмірі від п'ятдесяти до ста карбованців.

( Доповнено статтею 124-2 згідно з Указом ПВР N [1369-12](/go/1369-12) від 29.07.91 )

Стаття 125. Інші порушення правил дорожнього руху

Інші порушення правил дорожнього руху, крім передбачених статтями 121-128, частинами першою і другою статті 129, частинами першою і другою статті 131, статтями 139 і 140 цього Кодексу, -

тягнуть за собою накладення штрафу в розмірі 0,1 мінімального розміру заробітної плати.

( Стаття 125 із змінами, внесеними згідно з Указами ПВР N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91; Законами N [2547-12](/go/2547-12) від 07.07.92, N [3785-12](/go/3785-12) від 23.12.93 )

Стаття 126. Керування транспортними засобами особами, які не мають права керування або водіями, які не мають при собі чи не пред'явили для перевірки відповідних документів

Керування транспортними засобами особами, які не мають права керування цими засобами, або передача керування транспортним засобом особі, яка не має права керування, -

тягне за собою накладення штрафу від 0,5 до 1,5 мінімального розміру заробітної плати

Ті самі порушення, що спричинили пошкодження транспортних засобів, вантажів, шляхів, шляхових та інших споруд чи іншого майна, -

тягнуть за собою накладення штрафу від 1,5 до 2,5 мінімального розміру заробітної плати.

Керування транспортними засобами водіями, які не мають при собі або не пред'явили чи не передали для перевірки посвідчення, реєстраційних та інших документів, що підтверджують право на керування чи розпорядження транспортним засобом, дорожнього (маршрутного) листа та документів на вантаж, що перевозиться (крім власників транспортних засобів, які використовують їх в індивідуальних некомерційних цілях), талона про проходження державного технічного огляду, -

тягне за собою накладення штрафу від 0,2 до 0,3 мінімального розміру заробітної плати.

( Стаття 126 із змінами, внесеними згідно з Указами ПВР N [316-11](/go/316-11) від 29.05.85, N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 127. Порушення правил дорожнього руху пішоходами, велосипедистами, возіями та іншими особами

Непокора пішоходів сигналам регулювання дорожнього руху, перехід ними проїзної частини у невстановлених місцях або безпосередньо перед транспортними засобами, що наближаються, невиконання інших правил дорожнього руху -

тягнуть за собою накладення штрафу від 0,1 до 0,3 мінімального розміру заробітної плати.

Порушення правил дорожнього руху особами, що керують транспортними засобами, обладнаними двигуном з робочим об'ємом до 50 куб. см, велосипедами, а також возіями та іншими особами, які користуються шляхами, -

тягне за собою накладення штрафу від 0,1 до 0,2 мінімального розміру заробітної плати.

Ті самі порушення, вчинені особами, зазначеними в частинах першій або другій цієї статті, які перебувають у стані сп'яніння,-

тягнуть за собою накладення штрафу від одного до двох мінімальних розмірів заробітної плати.

Порушення, передбачені частинами першою або другою цієї статті, що спричинили пошкодження транспортних засобів, вантажів, шляхів, шляхових та інших споруд або іншого майна чи створення аварійної обстановки, а так само залишення особами, зазначеними в частинах першій або другій цієї статті, на порушення встановлених правил місця дорожньо-транспортної пригоди, учасниками якої вони є, -

тягнуть за собою накладення штрафу від 0,5 до п'яти мінімальних розмірів заробітної плати.

( Стаття 127 із змінами, внесеними згідно з Указами ПВР N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 128. Випуск на лінію транспортних засобів, технічний стан яких не відповідає встановленим вимогам

Випуск на лінію транспортних засобів, технічний стан і обладнання яких не відповідає вимогам стандартів, правил дорожнього руху і технічної експлуатації, переобладнаних без відповідного дозволу, не зареєстрованих у встановленому порядку або таких, що не пройшли державного технічного огляду, -

тягне за собою накладення штрафу на керівників підприємств, установ, організацій або інших посадових осіб, відповідальних за технічний стан, обладнання, експлуатацію транспортних засобів від 0,5 до 1,5 мінімального розміру заробітної плати.

( Стаття 128 із змінами, внесеними згідно з Указами ПВР N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 128-1. Порушення або невиконання правил, норм та стандартів, що стосуються забезпечення безпеки дорожнього руху, невиконання припису про усунення порушень таких правил, норм і стандартів

Порушення або невиконання правил, норм і стандартів, що стосуються забезпечення безпеки дорожнього руху, на підприємствах, в установах та організаціях при розробці та виготовленні транспортних засобів і деталей до них або інших предметів їх додаткового обладнання при проектуванні, реконструкції та ремонті шляхів, залізничних переїздів, інших шляхових споруд, а також невиконання припису державної автоінспекції про усунення порушень правил, норм і стандартів, що стосуються забезпечення безпеки дорожнього руху, -

тягне за собою накладення штрафу на посадових осіб від 0,5 до одного мінімального розміру заробітної плати.

Порушення, передбачені частиною першою цієї статті, що спричинили створення аварійної обстановки або пошкодження транспортних засобів, вантажів, шляхів, шляхових та інших споруд чи іншого майна, -

тягнуть за собою накладення штрафу на посадових осіб від 1,5 до трьох мінімальних розмірів заробітної плати.

( Доповнено статтею 128-1 згідно з Указом ПВР N [1369-12](/go/1369-12) від 29.07.91; із змінами, внесеними згідно з Указом ПВР N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 129. Допуск до керування транспортними засобами або суднами водіїв чи судноводіїв, які перебувають у стані сп'яніння, або осіб, які не мають права керування транспортним засобом

Допуск до керування транспортними засобами водіїв, які перебувають у стані алкогольного, наркотичного чи іншого сп'яніння, або у хворобливому стані, або під впливом лікарських препаратів, що знижують їх увагу та швидкість реакції, або таких, що не пройшли у встановлений строк медичного огляду, -

тягне за собою накладення штрафу на керівників підприємств, установ, організацій або інших посадових осіб, відповідальних за допуск водіїв до керування транспортними засобами, у розмірі від одного до двох мінімальних розмірів заробітної плати.

Допуск до керування транспортними засобами осіб, які не мають права на керування транспортними засобами, -

тягне за собою накладення штрафу на керівників підприємств, установ, організацій або інших посадових осіб, відповідальних за допуск водіїв до керування транспортними засобами, у розмірі від одного до 1,5 мінімального розміру заробітної плати.

Допуск до керування річковим або маломірним судном осіб, які перебувають у стані сп'яніння, -

тягне за собою накладення штрафу на посадових осіб, відповідальних за експлуатацію суден, у розмірі від одного до двох мінімальних розмірів заробітної плати.

( Стаття 129 із змінами, внесеними згідно з Указами ПВР N [316-11](/go/316-11) від 29.05.85, N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 130. Керування транспортними засобами або суднами особами, які перебувають у стані сп'яніння

Керування транспортними засобами особами в стані сп'яніння, передача керування транспортним засобом особі, яка перебуває в стані сп'яніння, а так само ухилення осіб, які керують транспортними засобами, від проходження відповідно до встановленого порядку огляду на стан сп'яніння, -

тягнуть за собою накладення штрафу на водіїв від трьох до п'яти мінімальних розмірів заробітної плати або позбавлення права керування всіма видами транспортних засобів на строк від одного до двох років і на інших осіб - накладення штрафу від трьох до п'яти мінімальних розмірів заробітної плати.

Повторне протягом року вчинення будь-якого з порушень: керування транспортними засобами особами в стані сп'яніння, ухилення осіб, які керують транспортними засобами, від проходження відповідно до встановленого порядку огляду на стан сп'яніння, -

тягне за собою накладення штрафу на водіїв від п'яти до десяти мінімальних розмірів заробітноі плати з оплатним вилученням транспортного засобу чи без такого або позбавлення права керування всіма видами транспортних засобів на строк від двох до трьох років з оплатним вилученням транспортного засобу чи без такого і на інших осіб - накладення штрафу від п'яти до десяти мінімальних розмірів заробітної плати з оплатним вилученням транспортного засобу чи без такого.

Керування річковими або маломірними суднами судноводіями у стані сп'яніння, передача керування судном особі, яка перебуває в стані сп'яніння, -

тягне за собою накладення штрафу в розмірі від трьох до п'яти мінімальних розмірів заробітної плати або позбавлення права керування всіма видами плавучих засобів на строк від одного року до трьох років.

Дії, передбачені частиною третьою цієї статті, вчинені особами, які не мають права керування плавучими засобами, -

тягнуть за собою накладення штрафу в розмірі від трьох до п'яти мінімальних розмірів заробітної плати.

( Стаття 130 із змінами, внесеними згідно з Указами ПВР N [316-11](/go/316-11) від 29.05.85, N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 131. Ухилення від проходження огляду на стан сп'яніння

( Частина перша статті 131 виключена на підставі Закону N [3785-12](/go/3785-12) від 23.12.93 ) Ухилення водіїв транспортних засобів від проходження відповідно до встановленого порядку огляду на стан сп'яніння -

тягне за собою накладення штрафу в розмірі від двохсот до трьохсот карбованців або позбавлення права керування всіма видами транспортних засобів на строк від одного року до трьох років.

( Частина друга статті 131 виключена на підставі Закону N [3785-12](/go/3785-12) від 23.12.93 ) Ті самі дії, вчинені особами, які не мають права керування транспортним засобом, -

тягнуть за собою накладення штрафу в розмірі від двохсот до трьохсот карбованців.

Ухилення судноводіїв річкових або маломірних суден від проходження відповідно до встановленого порядку огляду на стан сп'яніння -

тягне за собою накладення штрафу в розмірі від трьох до п'яти мінімальних розмірів заробітної плати або позбавлення права керування всіма видами плавучих засобів на строк від одного року до трьох років.

Дії, зазначені в частині першій цієї статті, вчинені особами, які не мають права керування судном, -

тягнуть за собою накладення штрафу в розмірі від трьох до п'яти мінімальних розмірів заробітної плати.

( Стаття 131 із змінами, внесеними згідно з Указами ПВР N [316-11](/go/316-11) від 29.05.85, N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 132. Самовільне використання транспортних засобів, машин чи механізмів або зберігання транспортних засобів у невстановлених місцях

Самовільне використання з корисливою метою транспортних засобів, машин чи механізмів, що належать підприємствам, установам, організаціям, -

тягне за собою накладення штрафу на громадян від 0,5 до 1,5 мінімального розміру заробітної плати і на посадових осіб - від одного до трьох мінімальних розмірів заробітної плати, а на водіїв транспортних засобів - накладення штрафу від 0,5 до 1,5 мінімального розміру заробітної плати або позбавлення права керування транспортними засобами на строк від трьох до шести місяців.

Зберігання транспортних засобів, що належать підприємствам, установам і організаціям, поза встановленими місцями їх стоянки -

тягне за собою накладення штрафу на водіїв чи посадових осіб, відповідальних за зберігання і використання транспортних засобів, у розмірі від 0,1 до 0,3 мінімального розміру заробітної плати.

( Стаття 132 із змінами, внесеними згідно з Указами ПВР N [2444-11](/go/2444-11) від 27.06.86, N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 133. Порушення правил перевезення небезпечних речовин і предметів, великогабаритних та великовагових вантажів на транспорті

Порушення правил перевезення небезпечних речовин або предметів ручною кладдю на залізничному транспорті -

тягне за собою попередження або накладення штрафу від одного до трьох мінімальних розмірів заробітної плати.

Порушення правил перевезення небезпечних речовин або предметів на морському і річковому транспорті -

тягне за собою попередження або накладення штрафу на громадян від одного до п'яти мінімальних розмірів заробітної плати і попередження або накладення штрафу на посадових осіб - від 1,5 до шести мінімальних розмірів заробітної плати.

Порушення правил перевезення небезпечних речовин або предметів на повітряному транспорті -

тягне за собою накладення штрафу на громадян від двох до восьми мінімальних розмірів заробітної плати, з оплатним вилученням або конфіскацією зазначених речовин і предметів або без таких, і на посадових осіб - від трьох до п'яти мінімальних розмірів заробітної плати.

Порушення правил перевезення небезпечних, великогабаритних та великовагових вантажів на автомобільному транспорті -

тягне за собою накладення штрафу на водіїв транспортних засобів від одного до трьох мінімальних розмірів заробітної плати і на посадових осіб - від п'яти до десяти мінімальних розмірів заробітної плати.

Провезення в автобусах, маршрутних таксі, тролейбусах або трамваях, а також здача в багаж чи в камеру схову на автомобільному транспорті небезпечних речовин або предметів -

тягнуть за собою попередження або накладення штрафу від 0,5 до двох мінімальних розмірів заробітної плати.

Перелік небезпечних речовин або предметів визначається правилами перевезення, діючими на відповідних видах транспорту.

( Стаття 133 із змінами, внесеними згідно з Указом ПВР N [3282-11](/go/3282-11) від 19.12.86; Законом N [3785-12](/go/3785-12) від 23.12.93 )

Стаття 134. Провезення ручної кладі понад установлені норми і неоплаченого багажу

Провезення ручної кладі понад установлені норми на залізничному, морському і річковому транспорті -

тягне за собою накладення штрафу в розмірі п'яти карбованців.

Неоплачене провезення багажу в електротранспорті і автобусах міського, приміського, міжміського сполучення, а також у маршрутних таксі -

тягне за собою накладення штрафу в розмірі трьох карбованців. ( Стаття 134 із змінами, внесеними згідно з Указом ПВР N [3282-11](/go/3282-11) від 19.12.86 )

Стаття 135. Безквитковий проїзд

Безквитковий проїзд пасажира, а так само провезення без квитка дитини віком від семи до шістнадцяти років:

у поїздах приміського, місцевого або дальнього сполучення -

тягне за собою накладення штрафу в десятикратному розмірі від вартості проїзду;

в міському транспорті -

тягне за собою накладення штрафу в двадцятикратному розмірі від вартості проїзду;

в автобусі приміського або внутрірайонного сполучення -

тягне за собою накладення штрафу в десятикратному розмірі від вартості проїзду;

в автобусі міжміського сполучення та у міжміському електротранспорті -

тягне за собою накладення штрафу в десятикратному розмірі від вартості проїзду;

на суднах водного транспорту -

тягне за собою накладення штрафу в п'ятикратному розмірі від вартості проїзду.

( Стаття 135 із змінами, внесеними згідно з Указом ПВР N [3282-11](/go/3282-11) від 19.12.86, Законом N [210/95-ВР](/go/210/95-%D0%B2%D1%80) від 02.06.95 )

Стаття 136. Порушення правил, спрямованих на забезпечення схоронності вантажів на залізничному, морському, річковому та автомобільному транспорті

Пошкодження пломб і запірних пристроїв вантажних вагонів, автомобілів, автомобільних причепів, контейнерів, трюмів та інших вантажних приміщень плавучих засобів, зривання з них пломб, пошкодження окремих вантажних місць та їх упаковки, пакетів, огорож вантажних дворів, залізничних станцій, вантажних автомобільних станцій, контейнерних пунктів (площадок), портів (пристаней) і складів, які використовуються для виконання операцій, зв'язаних з вантажними перевезеннями, а також перебування без належного дозволу на території вантажних дворів, контейнерних пунктів (площадок), вантажних районів (дільниць) портів (пристаней), шлюзів і зазначених вище складів -

тягнуть за собою накладення штрафу в розмірі до тридцяти карбованців.

Пошкодження рухомого складу, контейнерів, плавучих та інших транспортних засобів, призначених для перевезення вантажів, а також перевізних пристроїв -

тягне за собою накладення штрафу в розмірі до п'ятдесяти карбованців.

Стаття 137. Порушення правил, спрямованих на забезпечення схоронності вантажів на повітряному транспорті

Пошкодження пломб і запірних пристроїв контейнерів, зривання з них пломб, пошкодження окремих вантажних місць та їх упаковки, пакетів, а також огорож складів, які використовуються для виконання операцій, зв'язаних з перевезенням вантажів на повітряному транспорті, -

тягнуть за собою накладення штрафу в розмірі до тридцяти карбованців.

Пошкодження контейнерів і транспортних засобів, призначених для перевезення вантажів на повітряному транспорті, -

тягне за собою накладення штрафу в розмірі до п'ятдесяти карбованців.

Стаття 138. Порушення Правил охорони магістральних трубопроводів

Порушення Правил охорони магістральних трубопроводів -

тягне за собою накладення штрафу на громадян до тридцяти мінімальних розмірів заробітної плати, на посадових осіб - до п'ятдесяти мінімальних розмірів заробітної плати.

Повторне протягом року порушення, передбачене частиною першою цієї статті, за яке особу вже було піддано адміністративному стягненню, -

тягне за собою накладення штрафу на громадян до п'ятдесяти мінімальних розмірів заробітної плати, на посадових осіб - до ста мінімальних розмірів заробітної плати.

( Стаття 138 із змінами, внесеними згідно із Законом N [246/94-ВР](/go/246/94-%D0%B2%D1%80) від 15.11.94 )

Стаття 139. Пошкодження шляхів, залізничних переїздів, інших шляхових споруд та технічних засобів регулювання дорожнього руху, створення перешкод для руху та невжиття необхідних заходів для їх усунення

Пошкодження шляхів, залізничних переїздів, інших шляхових споруд, трамвайних колій, технічних засобів регулювання дорожнього руху, самовільне знімання, закриття чи встановлення технічних засобів регулювання дорожнього руху, створення перешкод для дорожнього руху, в тому числі забруднення шляхового покриття або невжиття необхідних заходів до їх усунення та попередження інших учасників руху про небезпеку, що виникла, або невжиття посадовими особами заходів щодо заборони руху підвідомчих транспортних засобів і машин на гусеничному ходу шляхами, удосконалене покриття яких може бути пошкоджено, -

тягнуть за собою накладення штрафу на громадян від 0,5 до двох мінімального розміру заробітної плати і на посадових осіб - від 1,5 до 2,5 мінімальних розмірів заробітної плати.

Порушення, передбачені частиною першою цієї статті, що спричинили створення аварійної обстановки або пошкодження транспортних засобів, вантажів чи іншого майна, -

тягнуть за собою накладення штрафу на громадян від одного до 2,5 мінімального розміру заробітної плати і на посадових осіб - від 1,5 до трьох мінімальних розмірів заробітної плати.

( Стаття 139 із змінами, внесеними згідно з Указами ПВР N [7542-11](/go/7542-11) від 19.05.89, N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 140. Порушення правил, норм і стандартів при утриманні шляхів, невжиття заходів щодо своєчасної заборони або обмеження руху чи позначення на дорогах місць провадження робіт

Порушення правил, норм і стандартів, що стосуються забезпечення безпеки дорожнього руху при утриманні шляхів, залізничних переїздів, інших шляхових споруд, невжиття заходів щодо своєчасної заборони або обмеження руху при виникненні умов, які загрожують безпеці руху, або неприйняття своєчасних заходів до відновлення безпечних умов для руху -

тягнуть за собою накладення штрафу на посадових осіб від 0,5 до 1,5 мінімального розміру заробітної плати.

Порушення посадовими особами визначеного порядку погодження з державною автоінспекцією: маршрутів руху транспортних засобів загального користування; встановлення у безпосередній близькості від шляху транспарантів, плакатів; обладнання шляхів технічними засобами організації дорожнього руху; переобладнання транспортних засобів та встановлення на них спеціальної світлової і звукової сигналізації; буксирування механічних транспортних засобів; проведення на шляхах масових заходів; провадження будь-яких робіт на шляхах; виготовлення проектної документації на будівництво, реконструкцію і ремонт шляхів, залізничних переїздів та інших шляхових споруд, -

тягне за собою накладення штрафу на посадових осіб у розмірі від 0,3 до 0,5 мінімального розміру заробітної плати.

Порушення нормативів щодо обладнання на дорогах місць: провадження робіт, залишення дорожніх машин, будівельних матеріалів, конструкцій тощо, а так само неусунення після закінчення робіт перешкод і неприведення дороги в стан, що гарантує безперешкодний і безпечний рух транспортних засобів та пішоходів, -

тягнуть за собою накладення штрафу на громадян від 0,2 до 0,5 мінімального розміру заробітної плати і на посадових осіб - від 0,5 до одного мінімального розміру заробітної плати.

Порушення, передбачені частиною першою або другою чи третьою цієї статті, що спричинили створення аварійної обстановки або пошкодження транспортних засобів, вантажів, шляхів, шляхових та інших споруд чи іншого майна, -

тягнуть за собою накладення штрафу на громадян від одного до 2,5 мінімального розміру заробітної плати і на посадових осіб - від 1,5 до трьох мінімальних розмірів заробітної плати.

( Стаття 140 із змінами, внесеними згідно з Указами ПВР N [1369-12](/go/1369-12) від 29.07.91, N [1818-12](/go/1818-12) від 15.11.91; Законом N [3785-12](/go/3785-12) від 23.12.93 )

Стаття 141. Порушення правил охорони смуги відводу автомобільних шляхів

Розорювання резервів, знімання дерну і виймання грунту, складування матеріалів і вантажів, проведення будівельних, меліоративних, топографічних та інших робіт, будівництво споруд, підземних і надземних комунікацій у смузі відводу автомобільного шляху без погодження з шляховими організаціями, а також звалювання снігу і сміття у такій смузі, скидання каналізаційних, промислових, меліоративних і стічних вод у систему шляхового водовідводу -

тягнуть за собою попередження або накладення штрафу на громадян у розмірі до десяти карбованців і попередження або накладення штрафу на посадових осіб до п'ятдесяти карбованців.

( Стаття 141 із змінами, внесеними згідно із Законом N [81/96-ВР](/go/81/96-%D0%B2%D1%80) від 06.03.96 )

Стаття 142. Порушення землекористувачами правил утримання ділянок, прилеглих до автомобільних шляхів

Порушення землекористувачами правил утримання ділянок, прилеглих до смуги відводу автомобільних шляхів загальнодержавного, республіканського і місцевого значення, обов'язків по очищенню тротуарів, пішохідних доріжок у межах закріплених за ними ділянок, обладнанню і ремонту переїзних містків та їх очищенню, а також по утриманню у справному стані під'їздів до автомобільних шляхів загального користування -

тягне за собою попередження або накладення штрафу на громадян у розмірі до десяти карбованців і попередження або накладення штрафу на посадових осіб - до п'ятдесяти карбованців.

Стаття 143. ( Стаття 143 виключена на підставі Указу ПВР N [7542-11](/go/7542-11) від 19.05.89 ) Ухилення від участі в шляхових роботах

Ухилення керівників колгоспів, радгоспів, промислових, транспортних, будівельних та інших підприємств і господарських організацій від участі відповідно до чинного законодавства в шляхових роботах (будівництві, реконструкції, ремонті, утриманні, благоустрої та озелененні місцевих автомобільних шляхів), а так само невиконання у встановлені строки заданих обсягів цих робіт -

тягнуть за собою попередження або накладення штрафу в розмірі до п'ятдесяти карбованців.

Стаття 144. Обладнання та експлуатація установок проводового мовлення без належної реєстрації або дозволу

Обладнання та експлуатація радіотрансляційного вузла проводового мовлення незалежно від його потужності без належної реєстрації або дозволу, отримання якого передбачено законодавством, -

тягнуть за собою накладення штрафу на посадових осіб у розмірі до п'яти неоподатковуваних мінімумів доходів громадян.

Обладнання та експлуатація радіотрансляційної точки проводового мовлення без належної реєстрації або дозволу, отримання якого передбачено законодавством, незалежно від відомчої належності радіотрансляційної мережі, від якої цю точку встановлено, -

тягнуть за собою накладення штрафу в розмірі до одного неоподатковуваного мінімуму доходів громадян.

( Стаття 144 в редакції Закону N [386/96-ВР](/go/386/96-%D0%B2%D1%80) від 01.10.96 )

Стаття 145. Порушення умов і правил, що регламентують діяльність у галузі зв'язку, передбачену ліцензіями

Порушення умов і правил, що регламентують діяльність у галузі зв'язку, передбачену ліцензіями, -

тягне за собою накладення штрафу на посадових осіб підприємств і організацій усіх форм власності у розмірі від десяти до двадцяти неоподатковуваних мінімумів доходів громадян.

Ті самі дії, вчинені повторно протягом року після накладення адміністративного стягнення за порушення, передбачені частиною першою цієї статті, -

тягнуть за собою накладення штрафу на посадових осіб підприємств і організацій усіх форм власності у розмірі від тридцяти до п'ятдесяти неоподатковуваних мінімумів доходів громадян.

( Стаття 145 в редакції Закону N [386/96-ВР](/go/386/96-%D0%B2%D1%80) від 01.10.96 )

Стаття 146. Порушення правил виготовлення, придбання, реалізації, встановлення, будівництва та експлуатації радіоелектронних засобів і використання радіочастот

Виготовлення, придбання, реалізація, встановлення, будівництво та експлуатація радіоелектронних засобів (радіопередавальних засобів будь-якого виду і призначення, високочастотних пристроїв, систем кабельного телебачення та наземних станцій супутникового зв'язку), а так само використання радіочастот без належного дозволу чи з порушенням правил, які регулюють радіозв'язок, або порушення норм радіовипромінювання чи допустимих індустріальних перешкод радіоприйому -

тягнуть за собою накладення штрафу на громадян у розмірі від п'ятнадцяти до двадцяти п'яти неоподатковуваних мінімумів доходів громадян з конфіскацією зазначених технічних засобів і обладнання або без такої і на посадових осіб - у розмірі від двадцяти п'яти до тридцяти п'яти неоподатковуваних мінімумів доходів громадян з конфіскацією зазначених технічних засобів і обладнання або без такої.

Ті самі дії, вчинені повторно протягом року після накладення адміністративного стягнення за одне з порушень, передбачених частиною першою цієї статті, -

тягнуть за собою накладення штрафу на громадян у розмірі від двадцяти п'яти до п'ятдесяти неоподатковуваних мінімумів доходів громадян з конфіскацією зазначених технічних засобів і обладнання і на посадових осіб - у розмірі від тридцяти п'яти до сімдесяти неоподатковуваних мінімумів доходів громадян з конфіскацією зазначених технічних засобів і обладнання.

( Стаття 146 в редакції Закону N [386/96-ВР](/go/386/96-%D0%B2%D1%80) від 01.10.96 )

Стаття 147. Порушення правил охорони ліній і споруд зв'язку

Порушення правил охорони ліній і споруд зв'язку або пошкодження кабельної, радіорелейної, повітряної лінії зв'язку, проводового мовлення або споруд чи обладнання, які входять до їх складу, якщо воно не викликало припинення зв'язку, -

тягне за собою накладення штрафу на громадян у розмірі від десяти до двадцяти неоподатковуваних мінімумів доходів громадян і на посадових осіб - у розмірі від тридцяти до сорока неоподатковуваних мінімумів доходів громадян.

( Стаття 147 в редакції Закону N [386/96-ВР](/go/386/96-%D0%B2%D1%80) від 01.10.96 )

Стаття 148. Пошкодження таксофонів

Пошкодження таксофонів -

тягне за собою накладення штрафу в розмірі від десяти до двадцяти неоподатковуваних мінімумів доходів громадян.

( Стаття 148 в редакції Закону N [386/96-ВР](/go/386/96-%D0%B2%D1%80) від 01.10.96 )

Стаття 148-1. Порушення правил користування місцевим телефонним зв'язком

Самовільне (без погодження з підприємством зв'язку) підключення телефонного апарату або/та іншого абонентського пристрою до діючого телефону чи іншого абонентського пристрою -

тягне за собою накладення штрафу в розмірі від тридцяти до сорока неоподатковуваних мінімумів доходів громадян.

Самовільне підключення і використання незареєстрованих на підприємствах зв'язку телематичних пристроїв -

тягнуть за собою накладення штрафу в розмірі від п'ятдесяти до ста неоподатковуваних мінімумів доходів громадян.

Передача абонентом місцевої телефонної мережі абонентської лінії для використання іншим громадянам або організаціям без погодження з підприємством зв'язку -

тягне за собою накладення штрафу в розмірі від двадцяти до сорока неоподатковуваних мінімумів доходів громадян.

( Кодекс доповнено статтею 148-1 згідно із Законом N [386/96-ВР](/go/386/96-%D0%B2%D1%80) від 01.10.96 )

Стаття 148-2. Порушення порядку та умов надання послуг зв'язку в мережах загального користування

Порушення порядку та умов надання послуг зв'язку в мережах загального користування -

тягне за собою накладення штрафу на посадових осіб у розмірі від п'ятдесяти до ста неоподатковуваних мінімумів доходів громадян.

( Кодекс доповнено статтею 148-2 згідно із Законом N [386/96-ВР](/go/386/96-%D0%B2%D1%80) від 01.10.96 )

Стаття 148-3. Використання засобів зв'язку з метою, що суперечить інтересам держави, порушує громадський порядок та посягає на честь і гідність громадян

Використання засобів зв'язку з метою, що суперечить інтересам держави, порушує громадський порядок та посягає на честь і гідність громадян, -

тягне за собою накладення штрафу в розмірі від п'ятдесяти до ста п'ятдесяти неоподатковуваних мінімумів доходів громадян.

( Кодекс доповнено статтею 148-3 згідно із Законом N [386/96-ВР](/go/386/96-%D0%B2%D1%80) від 01.10.96 )

Стаття 148-4. Використання технічних засобів та обладнання, що застосовуються в мережах зв'язку загального користування, без сертифіката відповідності або без погодження з Адміністрацією зв'язку України

Використання технічних засобів та обладнання, що застосовуються в мережах зв'язку загального користування, без сертифіката відповідності або без погодження з Адміністрацією зв'язку України -

тягне за собою накладення штрафу у розмірі від ста до двохсот неоподатковуваних мінімумів доходів громадян.

( Кодекс доповнено статтею 148-4 згідно із Законом N [386/96-ВР](/go/386/96-%D0%B2%D1%80) від 01.10.96 )

Глава 11 АДМІНІСТРАТИВНІ ПРАВОПОРУШЕННЯ В ГАЛУЗІ ЖИТЛОВИХ ПРАВ ГРОМАДЯН, ЖИТЛОВО-КОМУНАЛЬНОГО ГОСПОДАРСТВА ТА БЛАГОУСТРОЮ

Стаття 149. Порушення порядку взяття на облік та строків заселення жилих будинків і жилих приміщень

Порушення посадовими особами порядку взяття на облік громадян, які потребують поліпшення житлових умов, зняття з обліку та надання громадянам жилих приміщень, недодержання строків заселення жилих будинків і жилих приміщень -

тягнуть за собою накладення штрафу в розмірі до ста карбованців.

Стаття 150. Порушення правил користування жилими будинками і жилими приміщеннями

Порушення правил користування жилими приміщеннями, санітарного утримання місць загального користування, сходових кліток, ліфтів, під'їздів, придомових територій, порушення правил експлуатації жилих будинків, жилих приміщень та інженерного обладнання, безгосподарне їх утримання, а також самовільне переобладнання та перепланування жилих будинків і жилих приміщень, використання їх не за призначенням, псування жилих будинків, жилих приміщень, їх обладнання та об'єктів благоустрою -

тягнуть за собою попередження або накладення штрафу на громадян у розмірі до десяти карбованців і попередження або накладення штрафу на посадових осіб - до п'ятдесяти карбованців.

Стаття 151. Самоправне зайняття жилого приміщення

Самоправне зайняття жилого приміщення у будинках державного або громадського житлового фонду чи фонду житлово-будівельних кооперативів -

тягне за собою накладення штрафу в розмірі до п'ятдесяти карбованців.

Стаття 152. Порушення правил благоустрою територій міст та інших населених пунктів

Порушення правил благоустрою територій міст та інших населених пунктів, а також недодержання правил щодо забезпечення чистоти і порядку в містах та інших населених пунктах -

тягнуть за собою попередження або накладення штрафу на громадян у розмірі до десяти карбованців і попередження або накладення штрафу на посадових осіб - до п'ятдесяти карбованців.

Стаття 153. Знищення чи пошкодження зелених насаджень або інших об'єктів озеленення населених пунктів

Знищення чи пошкодження зелених насаджень, окремих дерев, чагарників, газонів, квітників та інших об'єктів озеленення в населених пунктах, невжиття заходів для їх охорони, а також самовільне перенесення в інші місця під час забудови окремих ділянок, зайнятих об'єктами озеленення, -

тягнуть за собою накладення штрафу на громадян від 0,2 до одного неоподатковуваного мінімуму доходів громадян і на посадових осіб - від 0,6 до 1,7 неоподатковуваного мінімуму доходів громадян.

( Стаття 153 в редакції Закону N [81/96-ВР](/go/81/96-%D0%B2%D1%80) від 06.03.96 )

Стаття 154. Порушення правил тримання собак і котів

Тримання собак і котів у місцях, де це заборонено відповідними правилами, чи понад установлену кількість, чи незареєстрованих собак, або приведення в громадські місця, або вигулювання собак без повідків і намордників (крім собак, у реєстраційних свідоцтвах на яких зроблено спеціальну відмітку) чи в невідведених для цього місцях -

тягне за собою попередження або накладення штрафу на громадян у розмірі до десяти карбованців і попередження або накладення штрафу на посадових осіб - до тридцяти карбованців.

Ті самі дії, що спричинили заподіяння шкоди здоров'ю людей або їх майну, а так само повторне протягом року вчинення порушення з числа передбачених частиною першою цієї статті -

тягнуть за собою накладення штрафу на громадян у розмірі до тридцяти карбованців з конфіскацією тварин і на посадових осіб - до п'ятдесяти карбованців.

Глава 12 АДМІНІСТРАТИВНІ ПРАВОПОРУШЕННЯ В ГАЛУЗІ ТОРГІВЛІ, ГРОМАДСЬКОГО ХАРЧУВАННЯ, СФЕРІ ПОСЛУГ, В ГАЛУЗІ ФІНАНСІВ І ПІДПРИЄМНИЦЬКІЙ ДІЯЛЬНОСТІ

( Назва глави 12 із змінами, внесеними згідно із Законом N [3683-12](/go/3683-12) від 15.12.93 )

Стаття 155. Порушення правил торгівлі і надання послуг працівниками торгівлі, громадського харчування та сфери послуг, громадянами, які займаються підприємницькою діяльністю

Порушення правил торгівлі, виконання робіт і надання послуг працівниками торгівлі, громадського харчування та сфери послуг, громадянами, які займаються підприємницькою діяльністю, -

тягне за собою накладення штрафу від одного до десяти мінімальних розмірів заробітної плати.

Продаж товарів зі складів, баз, підсобних приміщень підприємств (організацій) державної торгівлі (громадського харчування, сфери послуг) і споживчої кооперації на порушення встановлених правил, а так само приховування товарів від покупців, вчинене працівниками підприємств (організацій) державної торгівлі (громадського харчування та сфери послуг) і споживчої кооперації, які не є посадовими особами, -

тягне за собою накладення штрафу від одного до п'ятнадцяти мінімальних розмірів заробітної плати.

Дії, передбачені частинами першою та другою цієї статті, вчинені особою , яку протягом року було піддано адміністративному стягненню за такі ж порушення, -

тягнуть за собою накладення штрафу від п'яти до тридцяти мінімальних розмірів заробітної плати.

( Стаття 155 із змінами, внесеними згідно з Указами ПВР N [7445-11](/go/7445-11) від 27.04.89, N [8918-11](/go/8918-11) від 07.03.90, N [1255-12](/go/1255-12) від 25.06.91; Законом N [3683-12](/go/3683-12) від 15.12.93 )

Стаття 156. Порушення правил торгівлі спиртними напоями

Порушення працівниками підприємств і організацій торгівлі або громадського харчування правил торгівлі горілкою та іншими спиртними напоями -

тягне за собою накладення штрафу від двох до двадцяти мінімальних розмірів заробітної плати.

( Стаття 156 із змінами, внесеними згідно з Указом ПВР N [316-11](/go/316-11) від 29.05.85, N [8918-11](/go/8918-11) від 07.03.90; Законом N [3683-12](/go/3683-12) від 15.12.93 )

Стаття 156-1. Порушення законодавства про захист прав споживачів

Відмова працівників торгівлі, громадського харчування та сфери послуг і громадян, які займаються підприємницькою діяльністю в цих галузях, в наданні громадянам-споживачам необхідної, доступної та достовірної інформації про товари (роботи, послуги), у навчанні безпечного та правильного їх використання, а так само обмеження прав громадян-споживачів на перевірку якості, комплектності, ваги та ціни придбаних товарів -

тягне за собою накладення штрафу до п'яти мінімальних розмірів заробітної плати.

Невидача працівниками торгівлі, громадського харчування та сфери послуг, громадянами, які займаються підприємницькою діяльністю, що здійснюють розрахунки із споживачами за реалізацію товарів, виконання робіт, надання послуг громадянам-споживачам, касового чи товарного чека, квитанції або іншого письмового документа, що засвідчує факт купівлі товару, виконання роботи, надання послуги, -

тягне за собою накладення штрафу від однієї до десяти мінімальних розмірів заробітної плати.

Відмова особами, зазначеними у частині першій цієї статті, громадянину-споживачу в реалізації його права в разі придбання ним товару неналежної якості, -

тягне за собою накладення штрафу від однієї до двадцяти мінімальних розмірів заробітної плати.

( Доповнено статтею 156-1 згідно із Законом N [3683-12](/go/3683-12) від 15.12.93 )

Стаття 157. Дрібна спекуляція

Дрібна спекуляція, тобто скуповування та перепродаж з метою наживи товарів або інших предметів, на які встановлено державні роздрібні ціни, в підприємствах (організаціях) торгівлі, а так само інших підприємствах, що здійснюють реалізацію товарів або інших предметів населенню, якщо розмір наживи не перевищує трьохсот карбованців, -

тягне за собою накладення штрафу в розмірі від ста до трьохсот карбованців з конфіскацією предметів спекуляції та виручених грошей.

( Стаття 157 із змінами, внесеними згідно з Указами ПВР N [316-11](/go/316-11) від 29.05.85 N [7445-11](/go/7445-11) від 27.04.89, N [8918-11](/go/8918-11) від 07.03.90; Законом N [1255-12](/go/1255-12) від 25.06.91 )

Стаття 158. Скуповування в державних або кооперативних магазинах хліба та інших харчових продуктів для згодовування худобі і птиці

Скуповування в державних або кооперативних магазинах печеного хліба, борошна, крупів та інших харчових продуктів для годування худоби і птиці, а так само згодовування худобі і птиці скуплених у магазинах печеного хліба, борошна, крупів та інших харчових продуктів -

тягнуть за собою накладення штрафу в розмірі від п'ятдесяти до ста карбованців.

( Стаття 158 із змінами, внесеними згідно з Указом ПВР N [2444-11](/go/2444-11) від 27.06.86 )

Стаття 159. Порушення правил торгівлі на колгоспних ринках

Порушення правил торгівлі на колгоспних ринках -

тягне за собою попередження або накладення штрафу на громадян у розмірі до десяти карбованців і попередження або накладення штрафу на посадових осіб - до п'ятдесяти карбованців.

Стаття 160. Торгівля з рук у невстановлених місцях

Торгівля в містах з рук на вулицях, площах, у дворах, під'їздах, скверах та в інших невстановлених місцях -

тягне за собою накладення штрафу в розмірі від десяти до п'ятдесяти карбованців з конфіскацією предметів торгівлі або без такої.

Торгівля з рук у невстановлених місцях промисловими товарами -

тягне за собою накладення штрафу в розмірі від п'ятдесяти до двохсот карбованців з конфіскацією предметів торгівлі.

( Стаття 160 із змінами, внесеними згідно з Указами ПВР N [7445-11](/go/7445-11) від 27.04.89, N [1255-12](/go/1255-12) від 25.06.91 )

Стаття 160-1. Порушення порядку придбання будівельних матеріалів

Порушення громадянами встановленого порядку придбання (купівлі-продажу, міни, дарування) у інших громадян будівельних матеріалів -

тягне за собою накладення штрафу в розмірі до п'ятдесяти карбованців з конфіскацією незаконно придбаних будівельних матеріалів або без такої.

( Доповнено статтею 160-1 згідно з Указом ПВР N [2444-11](/go/2444-11) від 27.06.86 )

Стаття 160-2. Незаконна торговельна діяльність

Незаконна торговельна діяльність, тобто здійснення угод куплі-продажу товарів чи інших предметів з ухиленням від реєстрації в установленому порядку з метою одержання неконтрольованого державою прибутку, якщо розмір цього прибутку не перевищує семи з половиною мінімальних розмірів заробітної плати, -

тягне за собою накладення штрафу в розмірі від ста до трьохсот карбованців з конфіскацією цих товарів і виручених грошей.

( Доповнено статтею 160-2 згідно з Указом ПВР N [7445-11](/go/7445-11) від 27.04.89; із змінами, внесеними згідно з Указом ПВР N [8918-11](/go/8918-11) від 07.03.90; Законами N [1255-12](/go/1255-12) від 25.06.91, N [2547-12](/go/2547-12) від 07.07.92)

Стаття 160-3. ( Стаття 160-3 виключена на підставі Закону N [179/94-ВР](/go/179/94-%D0%B2%D1%80) від 22.09.94 ) Продаж у підприємствах торгівлі (громадського харчування), що належать громадянам на праві власності, або в кооперативах товарів за підвищеними цінами

Продаж у підприємствах торгівлі (громадського харчування), які належать громадянам на праві власності, або в кооперативах чи інших об'єднаннях, що мають дозвіл на торговельно-посередницьку діяльність, товарів, які виділяються з державних ринкових фондів або придбані ними в роздрібній мережі, за цінами, що перевищують встановлені роздрібні ціни на ці товари, з порушенням встановлених правил торгівлі, -

тягне за собою накладення на особу, яка прийняла рішення про підвищення цін, штрафу в розмірі від п'ятисот до однієї тисячі карбованців з конфіскацією цих товарів та виручених грошей.

Дії, передбачені частиною першою цієї статті, вчинені повторно, -

тягнуть за собою накладення штрафу в розмірі від однієї тисячі до трьох тисяч карбованців з конфіскацією цих товарів та виручених грошей.

( Доповнено статтею 160-3 згідно із Законом N [1255-12](/go/1255-12) від 25.06.91 )

Стаття 160-4. Незаконне виготовлення із готових промислових виробів нових товарів

Незаконне використання готових промислових товарів народного споживання як сировини або напівфабрикатів для виготовлення нових товарів з метою збуту -

тягне за собою накладення штрафу в розмірі до однієї тисячі карбованців з конфіскацією цих товарів та виручених від їх реалізації грошей.

Дії, передбачені частиною першою цієї статті, вчинені повторно або якщо вартість використаного товару становить понад п'ятсот карбованців, -

тягне за собою накладення штрафу в розмірі від однієї тисячі до трьох тисяч карбованців з конфіскацією цих товарів та виручених грошей.

( Доповнено статтею 160-4 згідно із Законом N [1255-12](/go/1255-12) від 25.06.91 )

Стаття 161. Незаконний відпуск або придбання бензину чи інших паливно-мастильних матеріалів

Незаконний відпуск або придбання бензину чи інших паливно-мастильних матеріалів, що належать державним або громадським підприємствам, установам і організаціям, при відсутності ознак розкрадання -

тягне за собою накладення штрафу в розмірі від двадцяти до ста карбованців.

Стаття 162. Порушення правил про валютні операції

Незаконні скуповування, продаж, обмін, використання валютних цінностей як засобу платежу або як застави, якщо вартість предмета незаконної операції не перевищує двадцяти мінімальних розмірів заробітної плати,-

тягнуть за собою накладення штрафу в розмірі до п'ятдесяти мінімальних розмірів заробітної плати з конфіскацією валютних цінностей.

( Стаття 162 із змінами, внесеними згідно з Указом ПВР N [4134-11](/go/4134-11) від 12.06.87; Законами N [2468-12](/go/2468-12) від 17.06.92, N [3890-12](/go/3890-12) від 28.01.94 )

Стаття 163. Незаконні скуповування, продаж і переробка шкурок хутрових звірів

Незаконні скуповування, продаж і переробка таких, що не мають державного клейма (штампа), вичинених і невичинених шкурок хутрових звірів, добутих полюванням, -

тягнуть за собою накладення штрафу в розмірі до п'ятдесяти карбованців з конфіскацією шкурок.

Стаття 164. Порушення порядку заняття підприємницькою діяльністю

Заняття підприємницькою діяльністю без державної реєстрації чи без спеціального дозволу (ліцензії), якщо його отримання передбачено законодавством, -

тягне за собою накладення штрафу від трьох до восьми мінімальних розмірів заробітної плати з конфіскацією виготовленої продукції, знарядь виробництва і сировини чи без такої.

( Стаття 164 із змінами, внесеними згідно з Указом ПВР N [2444-11](/go/2444-11) від 27.06.86; Законом N [3888-12](/go/3888-12) від 28.01.94 )

Стаття 164-1. Ухилення від подання декларації про доходи

Ухилення від подання декларації про доходи від заняття кустарно-ремісничим промислом, іншою індивідуальною трудовою діяльністю чи про інші доходи, що оподатковуються прибутковим податком, та в інших випадках, коли подання декларації передбачено законодавством, або несвоєчасне подання декларації, чи включення до неї завідомо перекручених даних -

тягнуть за собою попередження або накладення штрафу в розмірі від п'ятдесяти до ста карбованців.

( Доповнено статтею 164-1 згідно з Указом ПВР N [2444-11](/go/2444-11) від 27.06.86 )

Стаття 164-2. Порушення законодавства з фінансових питань

Приховування в обліку валютних та інших доходів, непродуктивних витрат і збитків, відсутність бухгалтерського обліку або ведення його з порушенням установленого порядку, внесення неправдивих даних до бухгалтерської або статистичної звітності, несвоєчасне або неякісне проведення інвентарізацій грошових коштів і матеріальних цінностей, порушення правил ведення касових операцій, перешкоджання працівникам державної контрольно-ревізійної служби у проведенні ревізій та перевірок, невжиття заходів по відшкодуванню з винних осіб збитків від недостач, розтрат, крадіжок і безгосподарності -

тягнуть за собою накладення штрафу від восьми до п'ятнадцяти неоподатковуваних мінімумів доходів громадян.

Ті самі дії, вчинені особою, яку протягом року було піддано адміністративному стягненню за одно з правопорушень, зазначених у частині першій цієї статті, -

тягнуть за собою накладення штрафу від десяти до двадцяти неоподатковуваних мінімумів доходів громадян.

( Доповнено статтею 164-2 згідно із Законом N [2941а-12](/go/2941%D0%B0-12) від 26.01.93; із змінами, внесеними згідно із Законами N [3888-12](/go/3888-12) від 28.01.94, N [155/94-ВР](/go/155/94-%D0%B2%D1%80) від 29.07.94, N [328/96-ВР](/go/328/96-%D0%B2%D1%80) від 12.07.96 )

Стаття 164-3. Недобросовісна конкуренція

Неправомірне використання фірмового найменування, знаку для товарів і послуг або будь-якого маркірування товару, неправомірне копіювання форми, упаковки, зовнішнього оформлення, а так само імітація, копіювання, пряме відтворення товару іншого підприємця, самовільне використання його імені -

тягне за собою накладення штрафу до п'ятдесяти мінімальних розмірів заробітної плати з конфіскацією виготовленої продукції, знарядь виробництва і сировини чи без такої.

Умисне поширення неправдивих або неточних відомостей, які можуть завдати шкоди діловій репутації або майновим інтересам іншого підприємця, -

тягне за собою накладення штрафу від п'яти до десяти мінімальних розмірів заробітної плати.

Отримання, використання, розголошення комерційної таємниці, а також конфіденціальної інформації з метою заподіяння шкоди діловій репутації або майну іншого підприємця -

тягне за собою накладення штрафу від десяти до двадцяти мінімальних розмірів заробітної плати.

( Доповнено статтею 164-3 згідно із Законом N [3888-12](/go/3888-12) від 28.01.94; із змінами, внесеними згідно із Законом N [75/95-ВР](/go/75/95-%D0%B2%D1%80) від 28.02.95 )

Стаття 164-4. Несвоєчасне здавання виторгу

Здавання виторгу торговельними підприємствами всіх форм власності, що здійснюють реалізацію товарів за готівку, з порушенням термінів, установлених правилами розрахунків і ведення касових операцій, -

тягне за собою накладення штрафу на осіб, відповідальних за здавання виторгу, від сімнадцяти до вісімдесяти восьми неоподатковуваних мінімумів доходів громадян.

Ті самі дії, вчинені особою повторно протягом року після накладення адміністративного стягнення за порушення, передбачене частиною першою цієї статті, -

тягнуть за собою накладення штрафу від сорока трьох до ста сімдесяти п'яти неоподатковуваних мінімумів доходів громадян. ( Кодекс доповнено статтею 164-4 згідно із Законом N [155/94-ВР](/go/155/94-%D0%B2%D1%80) від 29.07.94, із змінами, внесеними згідно із Законом N [328/96-ВР](/go/328/96-%D0%B2%D1%80) від 12.07.96 )

Стаття 164-5. Реалізація, прийняття на комісію або зберігання з метою продажу алкогольних напоїв та тютюнових виробів, на яких немає марок акцизного збору встановленого зразка

Реалізація, прийняття на комісію або зберігання з метою продажу алкогольних напоїв та тютюнових виробів, на яких немає марок акцизного збору встановленого зразка, -

тягнуть за собою накладення штрафу від двадцяти до ста неоподатковуваних мінімумів доходів громадян з конфіскацією цих алкогольних напоїв та тютюнових виробів.

Ті самі дії, вчинені особою, яку протягом року було піддано адміністративному стягненню за одне з правопорушень, зазначених у частині першій цієї статті, -

тягнуть за собою накладення штрафу від ста до трьохсот неоподатковуваних мінімумів доходів громадян з конфіскацією цих алкогольних напоїв та тютюнових виробів.

( Кодекс доповнено статтею 164-5 згідно із Законом N [323/96-ВР](/go/323/96-%D0%B2%D1%80) від 12.07.96 )

Стаття 165. ( Стаття 165 виключена на підставі Закону N [3888-12](/go/3888-12) від 28.01.94 ) Заняття забороненими видами індивідуальної трудової діяльності

Заняття кустарно-ремісничим промислом або іншою індивідуальною трудовою діяльністю, щодо яких є спеціальна заборона, -

тягне за собою накладення штрафу в розмірі від п'ятдесяти до ста карбованців з конфіскацією виготовленої продукції, знарядь виробництва і сировини.

( Стаття 165 із змінами, внесеними згідно з Указом ПВР N [2444-11](/go/2444-11) від 27.06.86 )

Стаття 165-1. Ухилення від реєстрації в органах Пенсійного фонду України, Фонду соціального страхування України платників обов'язкових страхових внесків та порушення порядку обчислення і сплати внесків на соціальне страхування

Ухилення громадян-підприємців і адвокатів від реєстрації в органах Пенсійного фонду України, Фонду соціального страхування України як платників обов'язкових страхових внесків, приховування (заниження) службовою особою підприємства, установи, організації фонду оплати праці та громадянами-підприємцями і адвокатами суми доходу, з яких обчислюються внески на соціальне страхування, порушення встановленого порядку витрачання коштів на це страхування та строків перерахування внесків до відповідних фондів, несвоєчасне подання або неподання за встановленою формою бухгалтерських звітів та інших документів про нарахування і сплату внесків на соціальне страхування -

тягнуть за собою накладення штрафу від одного до п'яти неоподатковуваних мінімумів доходів громадян.

Ті самі дії, вчинені особою, яку протягом року було піддано адміністративному стягненню за одне з правопорушень, зазначених у частині першій цієї статті, -

тягнуть за собою накладення штрафу від трьох до восьми неоподатковуваних мінімумів доходів громадян.

( Доповнено статтею 165-1 згідно із Законом N [2704-12](/go/2704-12) від 16.10.91, в редакції Закону N [305/95-ВР](/go/305/95-%D0%B2%D1%80) від 13.07.95 )

Стаття 165-2. Порушення порядку формування та застосування цін і тарифів

Порушення порядку формування, встановлення та застосування цін і тарифів, а також знижок, націнок, доплат до них -

тягне за собою накладення штрафу на посадових осіб від п'яти до десяти мінімальних розмірів заробітної плати.

Ті самі дії, вчинені особою, яку протягом року було піддано адміністративному стягненню за одне з правопорушень, зазначених в частині першій цієї статті, -

тягнуть за собою накладення штрафу від десяти до п'ятнадцяти мінімальних розмірів заробітної плати.

( Доповнено статтею 165-2 згідно із Законом N [179/94-ВР](/go/179/94-%D0%B2%D1%80) від 22.09.94 )

Стаття 166. Тримання громадянами м'ясоїдних хутрових звірів

Тримання громадянами м'ясоїдних хутрових звірів (сріблисто-чорних лисиць, песців, норок тощо) -

тягне за собою накладення штрафу в розмірі від двадцяти до п'ятдесяти карбованців з конфіскацією м'ясоїдних хутрових звірів.

Стаття 166-1. Зловживання монопольним становищем на ринку

Нав'язування таких умов договору, які ставлять контрагентів в нерівне становище, або додаткових умов, що не стосуються предмета договору, в тому числі нав'язування товару, не потрібного контрагенту, обмеження або припинення виробництва, а також вилучення з обороту товарів з метою створення або підтримки дефіциту на ринку чи встановлення монопольних цін, часткова або повна відмова від реалізації чи закупівлі товару за відсутності альтернативних джерел постачання або збуту з метою створення або підтримки дефіциту на ринку чи встановлення монопольних цін, інші дії, спрямовані на створення перешкод доступу на ринок (виходу з ринку) інших підприємців, встановлення монопольних цін (тарифів, розцінок) на свої товари, а також дискримінаційних цін, що обмежують права окремих споживачів, -

тягнуть за собою накладення штрафу на керівників (розпорядників кредитів) підприємств (об'єднань, господарських товариств тощо) у розмірі до п'ятнадцяти неоподатковуваних мінімумів доходів громадян, а на осіб, які займаються підприємницькою діяльністю, - до тридцяти неоподатковуваних мінімумів доходів громадян.

( Доповнено статтею 166-1 згідно із Законом N [123/95-ВР](/go/123/95-%D0%B2%D1%80) від 05.04.95 )

Стаття 166-2. Неправомірні угоди між підприємцями

Укладення угод, спрямованих на встановлення (підтримання) монопольних цін (тарифів), знижок, надбавок (доплат), націнок, розподіл ринків за територіальним принципом, асортиментом товарів, обсягом їх реалізації чи закупівель або за колом споживачів чи за іншими ознаками з метою їх монополізації, усунення з ринку або обмеження доступу на нього продавців, покупців, інших підприємців -

тягне за собою накладення штрафу на керівників (розпорядників кредитів) підприємств (об'єднань, господарських товариств тощо) у розмірі до п'ятнадцяти неоподатковуваних мінімумів доходів громадян, а на осіб, які займаються підприємницькою діяльністю,- до тридцяти неоподатковуваних мінімумів доходів громадян.

( Доповнено статтею 166-2 згідно із Законом N [123/95-ВР](/go/123/95-%D0%B2%D1%80) від 05.04.95 )

Стаття 166-3. Дискримінація підприємців органами влади і управління

Заборона створення нових підприємств чи інших організаційних форм підприємництва в будь-якій сфері діяльності, а також встановлення обмежень на здійснення окремих видів діяльності, на виробництво певних видів товарів з метою обмеження конкуренції, примушування підприємців до вступу в асоціації, концерни, міжгалузеві, регіональні та інші об'єднання підприємств, а також до пріоритетного укладення договорів, першочергової поставки товарів певному колу споживачів, прийняття рішень про централізований розподіл товарів, що призводить до монопольного становища на ринку, встановлення заборони на реалізацію товарів з одного регіону республіки в інший, надання окремим підприємцям податкових та інших пільг, які ставлять їх у привілейоване становище щодо інших підприємців, що призводить до монополізації ринку певного товару, обмеження прав підприємців щодо придбання та реалізації товарів, встановлення заборон чи обмежень відносно окремих підприємців або груп підприємців -

тягнуть за собою накладення штрафу у розмірі до п'ятнадцяти неоподатковуваних мінімумів доходів громадян.

( Доповнено статтею 166-3 згідно із Законом N [123/95-ВР](/go/123/95-%D0%B2%D1%80) від 05.04.95 )

Стаття 166-4. Порушення порядку подання інформації та виконання рішень Антимонопольного комітету України та його територіальних відділень

Неподання, несвоєчасне подання посадовими особами органів влади і управління, а також керівниками (розпорядниками кредитів) підприємств (об'єднань, господарських товариств тощо) та особами, які займаються підприємницькою діяльністю, інформації або подання завідомо недостовірної інформації Антимонопольному комітету України та його територіальним відділенням -

тягне за собою накладення штрафу на посадових осіб та керівників у розмірі до семи неоподатковуваних мінімумів доходів громадян, а на осіб, які займаються підприємницькою діяльністю, - до двадцяти неоподатковуваних мінімумів доходів громадян.

Ухилення осіб, зазначених у частині першій цієї статті, від виконання рішень Антимонопольного комітету України та його територіальних відділень, чи несвоєчасне виконання їх рішень -

тягне за собою накладення штрафу на посадових осіб та керівників у розмірі до шести неоподатковуваних мінімумів доходів громадян, а на осіб, які займаються підприємницькою діяльністю, - до шістнадцяти неоподатковуваних мінімумів доходів громадян.

( Доповнено статтею 166-4 згідно із Законом N [123/95-ВР](/go/123/95-%D0%B2%D1%80) від 05.04.95 )

Глава 13 АДМІНІСТРАТИВНІ ПРАВОПОРУШЕННЯ В ГАЛУЗІ СТАНДАРТИЗАЦІЇ, ЯКОСТІ ПРОДУКЦІЇ, МЕТРОЛОГІЇ ТА СЕРТИФІКАЦІЇ

( Назва глави 13 із змінами, внесеними згідно із Законом N [79/95-ВР](/go/79/95-%D0%B2%D1%80) від 01.03.95 )

Стаття 167. Випуск і реалізація продукції, яка не відповідає вимогам стандартів

Випуск (в тому числі з ремонту) або реалізація продукції, яка не відповідає вимогам стандартів, сертифікатів відповідності, норм, правил і зразків (еталонів) щодо якості, комплектності та упаковки (за винятком випадків, передбачених законодавством України), -

тягне за собою накладення штрафу на посадових осіб підприємств, установ, організацій незалежно від форм власності, громадян-власників підприємств чи уповноважених ними осіб від двадцяти до ста мінімальних розмірів заробітної плати.

( Стаття 167 із змінами, внесеними згідно із Законами N [3683-12](/go/3683-12) від 15.12.93, N [79/95-ВР](/go/79/95-%D0%B2%D1%80) від 01.03.95 )

Стаття 168. Випуск у продаж нестандартної продукції

Випуск у продаж у роздрібних торговельних підприємствах (організаціях) продукції, що не відповідає вимогам стандартів, технічних умов і зразків (еталонів) щодо якості, комплектності та упаковки, -

тягне за собою накладення штрафу на посадових осіб від однієї до двадцяти мінімальних розмірів заробітної плати.

( Стаття 168 із змінами, внесеними згідно із Законами N [3683-12](/go/3683-12) від 15.12.93 )

Стаття 168-1. Виконання робіт, надання послуг громадянам-споживачам, що не відповідають вимогам стандартів, норм і правил

Виконання робіт, надання послуг громадянам-споживачам, що не відповідають вимогам стандартів, норм і правил, -

тягне за собою накладення штрафу на посадових осіб, громадян, які займаються підприємницькою діяльністю, від однієї до двадцяти мінімальних розмірів заробітної плати.

( Доповнено статтею 168-1 згідно із Законом N [3683-12](/go/3683-12) від 15.12.93 )

Стаття 169. Передача замовнику або у виробництво документації, яка не відповідає вимогам стандартів

Передача замовнику або у виробництво конструкторської, технологічної та проектної документації, яка не відповідає вимогам стандартів, норм і правил щодо якості продукції та її безпеки, -

тягне за собою накладення штрафу на посадових осіб підприємств, установ, організацій незалежно від форм власності, громадян-власників підприємств чи уповноважених ними осіб від десяти до п'ятдесяти мінімальних розмірів заробітної плати.

( Стаття 169 із змінами, внесеними згідно із Законом N [79/95-ВР](/go/79/95-%D0%B2%D1%80) від 01.03.95 )

Стаття 170. Недодержання стандартів при транспортуванні, зберіганні і використанні продукції

Недодержання стандартів і технічних умов при транспортуванні, зберіганні і використанні (експлуатації) продукції, якщо це спричинило зниження якості, псування або наднормативні втрати продукції, -

тягне за собою накладення штрафу на посадових осіб від десяти до п'ятдесяти мінімальних розмірів заробітної плати.

( Стаття 170 із змінами, внесеними згідно із Законом N [79/95-ВР](/go/79/95-%D0%B2%D1%80) від 01.03.95 )

Стаття 170-1. Випуск, реалізація продукції (товарів) без сертифіката відповідності

Випуск продукції (товарів), реалізація (обмін) продукції ( у тому числі імпортної) виготівником або продавцем, виконання робіт, надання послуг підприємствам або громадянам-споживачам без сертифіката відповідності, якщо його наявність передбачена чинним законодавством, -

тягне за собою накладення штрафу на посадових осіб підприємств, установ, організацій незалежно від форм власності, громадян-власників підприємств чи уповноважених ними осіб, громадян, які займаються підприємницькою діяльністю, від двадцяти до ста мінімальних розмірів заробітної плати.

( Доповнено статтею 170-1 згідно із Законом N [3683-12](/go/3683-12) від 15.12.93; із змінами, внесеними згідно із Законом N [79/95-ВР](/go/79/95-%D0%B2%D1%80) від 01.03.95)

Стаття 171. Порушення правил випуску в обіг, виготовлення, ремонту, повірки, калібрування, продажу і прокату засобів вимірювань

Випуск в обіг і продаж засобів вимірювань, що не пройшли державних випробувань або метрологічної атестації, а також неповірених, або виробництво, продаж, прокат, ремонт, калібрування засобів вимірювань підприємствами, установами і організаціями незалежно від форм власності, чи громадянами, які займаються підприємницькою діяльністю, за відсутності на це відповідного дозволу, а так само використання результатів вимірювань у сферах, що підлягають державному метрологічному нагляду, з відхиленнями від гранично допустимих значень, -

тягне за собою накладення штрафу на посадових осіб підприємств, установ, організацій незалежно від форм власності, громадян-власників підприємств чи уповноважених ними осіб, громадян, які займаються підприємницькою діяльністю, від двадцяти до ста мінімальних розмірів заробітної плати.

( Стаття 171 із змінами, внесеними згідно із Законом N [79/95-ВР](/go/79/95-%D0%B2%D1%80) від 01.03.95 )

Стаття 172. Порушення правил користування засобами вимірювань

Порушення правил користування засобами вимірювань -

тягне за собою накладення штрафу на посадових осіб підприємств, установ, організацій незалежно від форм власності, громадян-власників підприємств чи уповноважених ними осіб, громадян, які займаються підприємницькою діяльністю, від п'ятдесяти до ста мінімальних розмірів заробітної плати.

( Стаття 172 із змінами, внесеними згідно із Законом N [79/95-ВР](/go/79/95-%D0%B2%D1%80) від 01.03.95 )

Стаття 172-1. Порушення встановленого порядку видачі сертифіката відповідності

Порушення встановленого порядку видачі сертифіката відповідності -

тягне за собою накладення штрафу на посадових осіб від десяти до п'ятдесяти мінімальних розмірів заробітної плати.

( Доповнено статтею 172-1 згідно із Законом N [79/95-ВР](/go/79/95-%D0%B2%D1%80) від 01.03.95 )

Глава 14 АДМІНІСТРАТИВНІ ПРАВОПОРУШЕННЯ, ЩО ПОСЯГАЮТЬ НА ГРОМАДСЬКИЙ ПОРЯДОК І ГРОМАДСЬКУ БЕЗПЕКУ

Стаття 173. Дрібне хуліганство

Дрібне хуліганство, тобто нецензурна лайка в громадських місцях, образливе чіпляння до громадян та інші подібні дії, що порушують громадський порядок і спокій громадян, -

тягне за собою накладення штрафу в розмірі від десяти до п'ятдесяти карбованців або виправні роботи на строк від одного до двох місяців з відрахуванням двадцяти процентів заробітку, а в разі, якщо за обставинами справи, з урахуванням особи порушника, застосування цих заходів буде визнано недостатнім, - адміністративний арешт на строк до п'ятнадцяти діб.

Стаття 173-1. Поширювання неправдивих чуток

Поширювання неправдивих чуток, що можуть викликати паніку серед населення або порушення громадського порядку, -

тягне за собою накладення штрафу в розмірі до трьохсот карбованців або виправні роботи на строк до одного місяця з відрахуванням двадцяти процентів заробітку.

( Доповнено статтею 173-1 згідно з Указом ПВР N [9082-11](/go/9082-11) від 20.04.90 )

Стаття 174. Стрільба з вогнепальної, холодної метальної чи пневматичної зброї в населених пунктах і в не відведених для цього місцях або з порушенням установленого порядку

Стрільба з вогнепальної чи холодної метальної зброї або пневматичної зброї калібру понад 4,5 міліметра і швидкістю польоту кулі понад 100 метрів за секунду в населених пунктах і в не відведених для цього місцях, а також у відведених місцях з порушенням установленого порядку -

тягне за собою накладення штрафу від 0,5 до одного неоподатковуваного мінімуму доходів громадян з конфіскацією зброї і бойових припасів або без такої.

( Стаття 174 в редакції Закону N [148/96-ВР](/go/148/96-%D0%B2%D1%80) від 25.04.96 )

Стаття 175. Порушення або невиконання встановлених правил пожежної безпеки

Порушення або невиконання встановлених правил пожежної безпеки на підприємствах, в установах, державних, кооперативних та інших організаціях, громадських місцях, складських приміщеннях, у гуртожитках і жилих будинках, протипожежних вимог, передбачених будівельними нормами і правилами, при проектуванні і будівництві будинків і споруд, державними стандартами, а також правил використання і утримання протипожежного інвентаря, обладнання, автоматичних засобів виявлення і гасіння пожеж, або невиконання постанови державного пожежного нагляду про зупинення роботи підприємства, виробничої дільниці, агрегату або про заборону експлуатації будинку, споруди, приміщення -

тягне за собою попередження або накладення штрафу на громадян у розмірі до п'ятдесяти карбованців і попередження або накладення штрафу на посадових осіб - до ста карбованців.

( Стаття 175 із змінами, внесеними згідно з Указами ПВР N [3282-11](/go/3282-11) від 19.12.86, N [7542-11](/go/7542-11) від 19.05.89 )

Стаття 176. Виготовлення, зберігання самогону та апаратів для його вироблення

Виготовлення або зберігання без мети збуту самогону чи інших міцних спиртних напоїв домашнього вироблення, виготовлення або зберігання без мети збуту апаратів для їх вироблення -

тягнуть за собою накладення штрафу у розмірі від ста до трьохсот карбованців.

(Стаття 176 виключена на підставі Указу ПВР N [316-11](/go/316-11) від 29.05.85; доповнена статеттю 176 згідно з Указом ПВР N [4135-11](/go/4135-11) від 12.06.87)

Стаття 177. Придбання самогону та інших міцних спиртних напоїв домашнього вироблення

Придбання самогону та інших міцних спиртних напоїв домашнього вироблення -

тягне за собою накладення штрафу в розмірі від тридцяти до ста карбованців.

( Стаття 177 із змінами, внесеними згідно з Указом ПВР N [316-11](/go/316-11) від 29.05.85 )

Стаття 177-1. ( Стаття 177-1 виключена на підставі Закону N [2547-12](/go/2547-12) від 07.07.92 ) Продаж громадянами вина домашнього вироблення, що не відноситься до міцних спиртних напоїв

Продаж громадянами вина домашнього вироблення, що не відноситься до міцних спиртних напоїв -

тягне за собою накладення штрафу в розмірі до п'ятдесяти карбованців з конфіскацією вина домашнього вироблення.

( Доповнено статтею 177-1 згідно з Указом ПВР N [2444-11](/go/2444-11) від 27.06.86 )

Стаття 178. Розпивання спиртних напоїв у громадських місцях і поява в громадських місцях у п'яному вигляді

Розпивання спиртних напоїв на вулицях, на стадіонах, у скверах, парках, у всіх видах громадського транспорту та в інших громадських місцях, крім підприємств торгівлі і громадського харчування, в яких продаж спиртних напоїв на розлив дозволений виконавчим комітетом місцевої Ради народних депутатів, або поява в громадських місцях у п'яному вигляді, що ображає людську гідність і громадську мораль, -

тягне за собою попередження або накладення штрафу в розмірі від двадцяти до тридцяти карбованців.

Ті самі дії, вчинені повторно протягом року після застосування заходів адміністративного стягнення, -

тягнуть за собою накладення штрафу в розмірі від тридцяти до п'ятдесяти карбованців.

Дії, передбачені частиною першою цієї статті, вчинені особою, яка двічі протягом року піддавалась адміністративному стягненню за розпивання спиртних напоїв у громадських місцях або появу в громадських місцях у п'яному вигляді, -

тягнуть за собою накладення штрафу в розмірі від п'ятдесяти до ста карбованців або виправні роботи на строк від одного до двох місяців з відрахуванням двадцяти процентів заробітку, а у виняткових випадках, якщо за обставинами справи і з урахуванням особи порушника застосування цих заходів буде визнано недостатнім, - адміністративний арешт на строк до п'ятнадцяти діб.

( Стаття 178 із змінами, внесеними згідно з Указом ПВР N [316-11](/go/316-11) від 29.05.85 )

Стаття 179. Розпивання спиртних напоїв на виробництві

Розпивання спиртних напоїв на виробництві (на робочих місцях, у приміщеннях і на території підприємств, установ, організацій) або перебування на роботі в нетверезому стані -

тягне за собою накладення штрафу в розмірі від тридцяти до п'ятдесяти карбованців.

Участь майстрів, начальників дільниць, змін, цехів та інших керівників у розпиванні з підлеглими їм працівниками спиртних напоїв на виробництві або невжиття ними заходів до відсторонення від роботи осіб, які перебувають у нетверезому стані, або приховування ними випадків розпивання спиртних напоїв чи появи на роботі в нетверезому стані підлеглих їм працівників -

тягне за собою накладення штрафу в розмірі від п'ятдесяти до ста карбованців.

( Стаття 179 із змінами, внесеними згідно з Указом ПВР N [316-11](/go/316-11) від 29.05.85 )

Стаття 180. Доведення неповнолітнього до стану сп'яніння

Доведення неповнолітнього до стану сп'яніння батьками неповнолітнього, особами, які їх замінюють, або іншими особами -

тягне за собою накладення штрафу в розмірі від п'ятдесяти до ста карбованців.

( Стаття 180 із змінами, внесеними згідно з Указом ПВР N [316-11](/go/316-11) від 29.05.85 )

Стаття 181. Азартні ігри, гадання в громадських місцях

Участь в азартних іграх (карти, рулетку, "наперсток" та інші) на гроші, речі та інші цінності, а так само прийняття ставок приватними особами на спортивних та інших змаганнях -

тягнуть за собою попередження або накладення штрафу в розмірі до п'ятдесяти карбованців з конфіскацією грального приладдя, а також грошей, речей та інших цінностей, що є ставкою у грі, або без такої.

Ті самі дії, вчинені особою, яку протягом року було піддано адміністративному стягненню за одне з порушень, передбачених частиною першою цієї статті, -

тягнуть за собою накладення штрафу в розмірі від п'ятдесяти до трьохсот карбованців з конфіскацією грального приладдя, а також грошей, речей та інших цінностей, що є ставкою у грі, або без такої.

Організація азартних ігор -

тягне за собою накладення штрафу в розмірі від ста до п'ятисот карбованців з конфіскацією грального приладдя, а також грошей, речей та інших цінностей, що є ставкою у грі.

Гадання у громадських місцях -

тягне за собою попередження або накладення штрафу в розмірі до тридцяти карбованців.

( Стаття 181 із змінами, внесеними згідно з Указами ПВР N [2444-11](/go/2444-11) від 27.06.86, N [6976-11](/go/6976-11) від 14.12.88 )

Стаття 181-1. Заняття проституцією

Заняття проституцією -

тягне за собою попередження або накладення штрафу в розмірі до ста карбованців.

Ті самі дії, вчинені повторно протягом року після накладення адміністративного стягнення, -

тягнуть за собою накладення штрафу в розмірі до двохсот карбованців.

( Доповнено статтею 181-1 згідно з Указом ПВР N [4134-11](/go/4134-11) від 12.06.87 )

Стаття 181-2. Порушення громадського порядку, що виявилось у приставанні до іноземних громадян з метою придбання речей

Порушення громадського порядку, що виявилось у приставанні до іноземних громадян з метою купівлі, обміну або придбання іншим способом у них речей, -

тягне за собою попередження або накладення штрафу в розмірі до ста карбованців з конфіскацією придбаних речей або без такої.

Ті самі дії, вчинені повторно протягом року після накладення адміністративного стягнення, -

тягнуть за собою накладення штрафу в розмірі до двохсот карбованців з конфіскацією придбаних речей.

( Доповнено статтею 181-2 згідно з Указом ПВР N [4134-11](/go/4134-11) від 12.06.87 )

Стаття 182. Порушення тиші в громадських місцях

Порушення тиші на вулицях, площах, у парках, гуртожитках, жилих будинках та інших громадських місцях у заборонений рішеннями обласних, Київської і Севастопольської міських Рад народних депутатів час -

тягне за собою попередження або накладення штрафу в розмірі до десяти карбованців.

Стаття 183. Завідомо неправдивий виклик спеціальних служб

Завідомо неправдивий виклик пожежної охорони, міліції, швидкої медичної допомоги або аварійних служб -

тягне за собою накладення штрафу в розмірі до п'ятдесяти карбованців.

Стаття 184. Невиконання батьками або особами, що їх замінюють, обов'язків щодо виховання дітей

Ухилення батьків або осіб, які їх замінюють, від виконання передбачених законодавством обов'язків щодо забезпечення необхідних умов життя, навчання та виховання неповнолітніх дітей -

тягне за собою попередження або накладення штрафу до 0,3 мінімального розміру заробітної плати.

Ті самі дії, вчинені повторно протягом року після накладення адміністративного стягнення, -

тягнуть за собою накладення штрафу до 0,5 мінімального розміру заробітної плати.

Вчинення неповнолітніми віком від чотирнадцяти до шістнадцяти років правопорушення, відповідальність за яке передбачено цим Кодексом, -

тягне за собою накладення штрафу на батьків або осіб, які їх замінюють, від двох до чотирьох мінімальних розмірів заробітної плати.

Вчинення неповнолітніми діянь, що містять ознаки злочину, відповідальність за які передбачена Кримінальним кодексом України ( [2001-05](/go/2001-05), [2002-05](/go/2002-05) ), якщо вони не досягли віку, з якого настає кримінальна відповідальність, -

тягне за собою накладення штрафу на батьків або осіб, що їх замінюють, від трьох до п'яти мінімальних розмірів заробітної плати.

( Стаття 184 із змінами, внесеними згідно з Указами ПВР N [316-11](/go/316-11) від 29.05.85, N [4452-11](/go/4452-11) від 21.08.87; Законом N [244/94-ВР](/go/244/94-%D0%B2%D1%80) від 15.11.94 )

Глава 15 АДМІНІСТРАТИВНІ ПРАВОПОРУШЕННЯ, ЩО ПОСЯГАЮТЬ НА ВСТАНОВЛЕНИЙ ПОРЯДОК УПРАВЛІННЯ

Стаття 184-1. Неправомірне використання державного майна

Використання посадовою особою в особистих чи інших неслужбових цілях державних коштів, наданих їй у службове користування приміщень, засобів транспорту чи зв'язку, техніки або іншого державного майна, якщо це завдало державі шкоди на суму, що не перевищує п'яти неоподатковуваних мінімумів доходів громадян, -

тягне за собою накладення штрафу від двох з половиною до п'яти неоподатковуваних мінімумів доходів громадян.

( Кодекс доповнено статтею 184-1 згідно із Законом N [358/95-ВР](/go/358/95-%D0%B2%D1%80) від 05.10.95 )

Стаття 185. Злісна непокора законному розпорядженню або вимозі працівника міліції, народного дружинника, військовослужбовця чи образа їх

Злісна непокора законному розпорядженню або вимозі працівника міліції при виконанні ним службових обов'язків чи образа його, а також вчинення таких же дій щодо народного дружинника або військовослужбовця у зв'язку з їх участю в охороні громадського порядку -

тягне за собою накладення штрафу в розмірі двохсот карбованців або виправні роботи на строк від одного до двох місяців з відрахуванням двадцяти процентів заробітку, а в разі, якщо за обставинами справи, з урахуванням особи порушника, застосування цих заходів буде визнано недостатнім, - адміністративний арешт на строк до п'ятнадцяти діб.

( Стаття 185 із змінами, внесеними згідно з Указами ПВР N [6347-11](/go/6347-11) від 03.08.88, N [647-12](/go/647-12) від 18.01.91 )

Стаття 185-1. Порушення порядку організації і проведення зборів, мітингів, вуличних походів і демонстрацій

Порушення встановленого порядку організації або проведення зборів, мітингів, вуличних походів і демонстрацій -

тягне за собою попередження або накладення штрафу в розмірі до трьохсот карбованців, а у виняткових випадках, якщо за обставинами справи, з урахуванням особи порушника застосування цих заходів буде визнано недостатнім, - адміністративний арешт на строк до п'ятнадцяти діб.

Ті самі дії, вчинені повторно протягом року після застосування заходів адміністративного стягнення або організатором зборів, мітингу, вуличного походу, демонстрації, -

тягнуть за собою накладення штрафу в розмірі до однієї тисячі карбованців або виправні роботи на строк від одного до двох місяців з відрахуванням двадцяти процентів заробітку, або адміністративний арешт на строк до п'ятнадцяти діб.

( Доповнено статтею 185-1 згідно з Указом ПВР N [6347-11](/go/6347-11) від 03.08.88 )

Стаття 185-2. Створення умов для організації і проведення з порушенням установленого порядку зборів, мітингів, вуличних походів або демонстрацій

Надання посадовими особами для проведення з порушенням установленого порядку зборів, мітингів, вуличних походів або демонстрацій приміщень, транспорту, технічних засобів або створення інших умов для організації і проведення зазначених заходів -

тягне за собою накладення штрафу в розмірі до однієї тисячі карбованців.

( Доповнено статтею 185-2 згідно з Указом ПВР N [9082-11](/go/9082-11) від 20.04.90 )

Стаття 185-3. Прояв неповаги до суду

Неповага до суду, що виразилась у злісному ухиленні від явки в суд свідка, потерпілого, позивача, відповідача або в непідкоренні зазначених осіб та інших громадян розпорядженню головуючого чи в порушенні порядку під час судового засідання, а так само вчинення будь-ким дій, які свідчать про явну зневагу до суду або встановлених у суді правил, -

тягнуть за собою накладення штрафу в розмірі до ста карбованців або адміністративний арешт на строк до п'ятнадцяти діб.

Злісне ухилення експерта, перекладача від явки в суд -

тягне за собою накладення штрафу в розмірі до ста карбованців.

( Доповнено статтею 185-3 згідно з Указом ПВР N [9166-11](/go/9166-11) від 04.05.90; із змінами, внесеними згідно з Указом ПВР N [647-12](/go/647-12) від 18.01.91 )

Стаття 185-4. Злісне ухилення свідка, потерпілого, експерта, перекладача від явки до органів попереднього слідства або дізнання

Злісне ухилення свідка, потерпілого, експерта, перекладача від явки до органів попереднього слідства або дізнання -

тягне за собою накладення штрафу в розмірі до ста карбованців.

( Доповнено статтею 185-4 згідно з Указом ПВР N [9166-11](/go/9166-11) від 04.05.90; із змінами, внесеними згідно з Указом ПВР N [647-12](/go/647-12) від 18.01.91 )

Стаття 185-5. Перешкодження явці до суду народного засідателя

Перешкодження посадовою особою під будь-яким приводом явці до суду народного засідателя для виконання покладених на нього обов'язків -

тягне за собою накладення штрафу в розмірі до ста карбованців.

( Доповнено статтею 185-5 згідно з Указом ПВР N [9166-11](/go/9166-11) від 04.05.90 )

Стаття 185-6. Невжиття заходів щодо окремої ухвали суду чи окремої постанови судді, подання органу дізнання, слідчого або протесту, припису чи подання прокурора

Залишення посадовою особою без розгляду окремої ухвали суду чи окремої постанови судді або невжиття заходів до усунення зазначених в них порушень закону, а так само несвоєчасна відповідь на окрему ухвалу суду чи окрему постанову судді -

тягнуть за собою накладення штрафу від 0,5 до одного неоподатковуваного мінімуму доходів громадян.

Залишення посадовою особою без розгляду подання органу дізнання чи слідчого про усунення причин і умов, що сприяли вчиненню злочину, або протесту, припису чи подання прокурора, а так само несвоєчасна відповідь на подання, протест чи припис -

тягне за собою накладення штрафу від 0,5 до одного неоподатковуваного мінімуму доходів громадян.

( Доповнено статтею 185-6 згідно з Указом ПВР N [9166-11](/go/9166-11) від 04.05.90; із змінами, внесеними згідно з Указом ПВР N [647-12](/go/647-12) від 18.01.91; Законами N [2857-12](/go/2857-12) від 15.12.92, N [358/95-ВР](/go/358/95-%D0%B2%D1%80) від 05.10.95 )

Стаття 185-7. Публічні заклики до невиконання вимог працівника міліції

Публічні заклики в будь-якій формі до невиконання розпоряджень або вимог працівника міліції у зв'язку з виконанням ним обов'язків по охороні громадського порядку або поширення завідомо неправдивих відомостей з метою провокації непокори законній вимозі працівника міліції, якщо ці дії призвели до порушення громадського порядку, -

тягнуть за собою накладення штрафу в розмірі від ста до трьохсот карбованців або виправні роботи на строк від одного до двох місяців з відрахуванням двадцяти процентів заробітку.

( Доповнено статтею 185-7 згідно з Указом ПВР N [647-12](/go/647-12) від 18.01.91 )

Стаття 185-8. Ухилення від виконання законних вимог прокурора

Невиконання посадовою особою законних вимог прокурора про проведення перевірки чи ревізії діяльності підконтрольних або підпорядкованих підприємств, установ, організацій або про виділення спеціалістів для проведення такої перевірки, про подання необхідних матеріалів -

тягне за собою накладення штрафу до половини одного мінімального розміру заробітної плати.

Ухилення від прибуття за викликом в прокуратуру -

тягне за собою накладення штрафу на громадян до половини одного мінімального розміру заробітної плати, а на посадових осіб - до одного мінімального розміру заробітної плати.

( Доповнено статтею 185-8 згідно із Законом N [2857-12](/go/2857-12) від 15.12.92 )

Стаття 185-9. Злісна непокора законному розпорядженню або вимозі працівника транспорту, який здійснює контроль за перевезенням пасажирів

Злісна непокора законному розпорядженню або вимозі працівника транспорту, який здійснює контроль за перевезенням пасажирів, пов'язана з фізичним опором або образою, а так само з іншими протиправними діями, -

тягне за собою накладення штрафу в розмірі до одного неоподатковуваного мінімуму заробітної плати або виправні роботи на строк від одного до двох місяців з відрахуванням двадцяти процентів заробітку.

( Кодекс доповнено статтею 185-9 згідно із Законом N [210/95-ВР](/go/210/95-%D0%B2%D1%80) від 02.06.95 )

Стаття 186. Самоуправство

Самоуправство, тобто самовільне, всупереч встановленому законом порядку, здійснення свого дійсного або гаданого права, що не завдало істотної шкоди громадянам або державним чи громадським організаціям, -

тягне за собою попередження або накладення штрафу на громадян у розмірі до тридцяти карбованців і попередження або накладення штрафу на посадових осіб - до п'ятдесяти карбованців.

Стаття 186-1. Незаконні дії щодо державних нагород

Купівля, продаж, обмін чи інша оплатна передача ордена, медалі, нагрудного знака до почесного звання, а так само їх привласнення або носіння особою, яка не має на те права, чи незаконне зберігання -

тягнуть за собою попередження або накладення штрафу до половини офіційно встановленого мінімального розміру заробітної плати.

( Доповнено статтею 186-1 згідно з Указом ПВР N [2010-11](/go/2010-11) від 03.04.86, із змінами, внесеними згідно із Законом N [2468-12](/go/2468-12) від 17.06.92 )

Стаття 186-2. Порушення законодавства про вибори Президента України і народних депутатів

Публічні заклики або агітація за бойкотування виборів Президента України або народного депутата, опублікування або поширення іншим способом неправдивих відомостей про кандидата в Президенти України або депутати, а так само агітація за або проти кандидата в день виборів -

тягнуть за собою накладення штрафу від трьох до шести офіційно встановлених мінімальних розмірів заробітної плати.

Видача членом дільничої виборчої комісії виборчого бюлетеня для голосування за іншу особу -

тягне за собою накладення штрафу до п'яти офіційно встановлених мінімальних розмірів заробітної плати.

Втручання в роботу виборчих комісії, що перешкоджає виконанню ними обов'язків, пов'язаних з реєстрацією кандидатів в Президенти України або депутати, підрахунком голосів чи визначенням результатів або підбиттям загальних підсумків виборів, -

тягне за собою накладення штрафу від трьох до шести офіційно встановлених мінімальних розмірів заробітної плати.

( Доповнено статтею 186-2 згідно з Указом ПВР N [8710-11](/go/8710-11) від 19.01.90; Законом N [3039-12](/go/3039-12) від 03.03.93 )

Стаття 186-3. Порушення порядку подання даних державних статистичних спостережень

Неподання статистичних даних для проведення державних статистичних спостережань або подання їх недостовірними чи з запізненням, незабезпечення належного стану первинного обліку, порушення ведення Державного реєстру звітних (статистичних) одиниць України, -

тягнуть за собою накладення на посадових осіб та осіб, які займаються підприємницькою діяльністю, штрафу в розмірі п'яти мінімальних заробітних плат, а за ті ж дії, вчинені повторно протягом року, - у розмірі десяти мінімальних заробітних плат.

( Доповнено статтею 186-3 згідно із Законом N [2992-12](/go/2992-12) від 04.02.93 )

Стаття 186-4. Порушення законодавства про референдум

Публічні заклики або агітація за бойкотування референдуму, перешкодження членам ініціативної групи у збиранні підписів громадян під вимогою про проведення референдуму, а так само будь-яка агітація в день проведення референдуму -

тягне за собою накладення штрафу від трьох до шести офіційно встановлених мінімальних розмірів заробітної плати.

Видача членом дільничої комісії з референдуму бюлетеня для голосування за іншу особу -

тягне за собою накладення штрафу до п'яти офіційно встановлених мінімальних розмірів заробітної плати.

Втручання в роботу комісій з референдуму, що перешкоджає виконанню ними обов'язків, пов'язаних з підрахунком голосів або визначенням результатів референдуму, -

тягне за собою накладення штрафу від трьох до шести офіційно встановлених мінімальних розмірів заробітної плати.

( Доповнено статтею 186-4 згідно із Законом N [3039-12](/go/3039-12) від 03.03.93 )

Стаття 186-5. Порушення законодавства про об'єднання громадян

Керівництво об'єднанням громадян, яке не легалізувалося у встановленому законом порядку чи якому відмовлено у легалізації, або яке прИмусово розпущено за рішенням суду, але продовжує діяти, а так само участь у діяльності таких об'єднань -

тягнуть за собою накладення штрафу від п'ятидесяти до ста п'ятидесяти мінімальних розмірів заробітної плати.

( Доповнено статтею 186-5 згідно із Законом N [3582-12](/go/3582-12) від 11.11.93 )

Стаття 187. Порушення правил адміністративного нагляду

Порушення правил адміністративного нагляду особами, щодо яких установлено такий нагляд, -

тягне за собою накладення штрафу в розмірі від десяти до п'ятдесяти карбованців.

Стаття 188. Незаконна передача заборонених предметів особам, яких тримають у виправно-трудових установах, слідчих ізоляторах, виховно-трудових, лікувально-трудових або лікувально-виховних профілакторіях

Прихована від огляду передача або спроба передачі будь-яким способом особам, яких тримають у виправно-трудових установах, слідчих ізоляторах, виховно-трудових, лікувально-трудових або лікувально-виховних профілакторіях, алкогольних напоїв, лікарських та інших засобів, що викликають одурманювання, а так само інших заборонених для передачі предметів -

тягне за собою попередження або накладення штрафу в розмірі від десяти до п'ятдесяти карбованців з конфіскацією заборонених предметів.

( Стаття 188 із змінами, внесеними згідно з Указами ПВР N [3070-11](/go/3070-11) від 03.11.86, N [4452-11](/go/4452-11) від 21.08.87, N [4995-11](/go/4995-11) від 01.12.87 )

Стаття 188-1. Невиконання розпорядження державного або іншого органу про працевлаштування

Невиконання посадовою особою, яка користується правом прийняття на роботу і звільнення, розпорядження виконавчого комітету місцевої Ради народних депутатів або постанови комісії в справах неповнолітніх чи рішення іншого органу про працевлаштування осіб, забезпечення роботою яких відповідно до законодавства покладено на ці органи, -

тягне за собою накладення штрафу в розмірі до ста карбованців.

( Доповнено статтею 188-1 згідно з Указом ПВР N [9280-11](/go/9280-11) від 14.05.90 )

Стаття 188-2. Ухилення від виконання законних вимог посадових осіб Державного комітету України у справах захисту прав споживачів та його органів

Невиконання посадовими особами, громадянами, які займаються підприємницькою діяльністю, законних вимог посадових осіб Державного комітету України у справах захисту прав споживачів та його органів про проведення перевірки діяльності по продажу товарів, виконанню робіт, наданню послуг громадянам-споживачам або про надання необхідних для цього матеріалів -

тягне за собою накладення штрафу до п'яти мінімальних розмірів заробітної плати.

Ухилення посадових осіб і громадян, які займаються підприємницькою діяльністю, від своєчасного виконання приписів посадових осіб Державного комітету України у справах захисту прав споживачів та його органів про усунення порушень прав споживачів -

тягне за собою накладення штрафу від однієї до двадцяти мінімальних розмірів заробітної плати.

( Доповненно статтею 188-2 згідно із Законом N [3683-12](/go/3683-12) від 15.12.93 )

Стаття 188-3. Невиконання вимог органів державного контролю за цінами

Невиконання законних вимог органів державного контролю за цінами щодо усунення порушень порядку формування та застосування цін і тарифів чи припинення операцій по рахунках в установах банків та інших фінансово-кредитних установах -

тягне за собою накладення штрафу на посадових осіб від десяти до двадцяти мінімальних розмірів заробітної плати.

( Доповненно статтею 188-3 згідно із Законом N [179/94-ВР](/go/179/94-%D0%B2%D1%80) від 22.09.94 )

Стаття 188-4. Невиконання законних вимог органів Державного комітету України по нагляду за охороною праці

Невиконання законних вимог посадових осіб органів Держнаглядохоронпраці України щодо усунення порушень законодавства про охорону праці або створення перешкод для діяльності цих органів -

тягне за собою накладення штрафу на працівників до п'яти мінімальних розмірів заробітної плати і на посадових осіб - до п'ятнадцяти мінімальних розмірів заробітної плати.

( Доповненно статтею 188-4 згідно із Законом N [8/95-ВР](/go/8/95-%D0%B2%D1%80) від 19.01.95 )

Стаття 188-5. Невиконання законних розпоряджень чи приписів посадових осіб органів, які здійснюють державний контроль у галузі охорони навколишнього природного середовища, використання природних ресурсів, радіаційної та ядерної безпеки або охорону природних ресурсів

Невиконання законних розпоряджень чи приписів, інших законних вимог посадових осіб органів, які здійснюють державний контроль у галузі охорони навколишнього природного середовища, використання природних ресурсів, радіаційної та ядерної безпеки або охорону природних ресурсів, ненадання їм необхідної інформації або надання неправдивої інформації, вчинення інших перешкод для виконання покладених на них обов'язків -

тягнуть за собою накладення штрафу на громадян від 0,4 до 0,6 неоподатковуваного мінімуму доходів громадян і на посадових осіб - від 0,9 до 1,3 неоподатковуваного мінімуму доходів громадян";

( Кодекс доповненно статтею 188-5 згідно із Законом N [8/95-ВР](/go/8/95-%D0%B2%D1%80) від 19.01.95, в редакції Закону N [81/96-ВР](/go/81/96-%D0%B2%D1%80) від 06.03.96 )

Стаття 188-6. Невиконання законних вимог посадових осіб державної інспекції праці Міністерства праці України

Невиконання законних вимог посадових осіб державної інспекції праці Міністерства праці України щодо усунення порушень законодавства про працю -

тягне за собою накладення штрафу на посадових осіб до десяти мінімальних розмірів заробітної плати.

( Доповненно статтею 188-6 згідно із Законом N [8/95-ВР](/go/8/95-%D0%B2%D1%80) від 19.01.95 )

Стаття 188-7. Невиконання законних вимог (приписів) посадових осіб органів Державної інспекції електрозв'язку Адміністрації зв'язку України

Невиконання законних вимог (приписів) посадових осіб органів Державної інспекції електрозв'язку Адміністрації зв'язку України щодо усунення порушень законодавства про зв'язок -

тягне за собою накладення штрафу на громадян у розмірі до п'яти неоподатковуваних мінімумів доходів громадян і на посадових осіб - у розмірі від десяти до п'ятнадцяти неоподатковуваних мінімумів доходів громадян.

( Кодекс доповнено статтею 188-7 згідно із Законом N [386/96-ВР](/go/386/96-%D0%B2%D1%80) від 01.10.96 )

Стаття 189. Порушення правил відкриття поліграфічних і штемпельно-граверних підприємств, придбання, збуту, використання, обліку і зберігання розмножувальної техніки

Порушення посадовими особами правил відкриття поліграфічних і штемпельно-граверних підприємств, придбання і збуту поліграфічного устаткування, розмножувальних апаратів, шрифтів і матриць -

тягне за собою накладення штрафу в розмірі до ста карбованців.

Порушення правил використання, обліку і зберігання поліграфічного устаткування, розмножувальних апаратів, шрифтів і матриць особами, відповідальними за додержання цих правил, -

тягне за собою накладення штрафу в розмірі до п'ятдесяти карбованців.

Стаття 189-1. Порушення правил одержання, витрачання, обліку, зберігання дорогоцінних металів і каменів або виробів, що їх містять, збору і здачі їх лому і відходів

Порушення встановлених правил одержання, витрачання, обліку, зберігання дорогоцінних металів і каменів або виробів, що їх містять, а також збору і здачі в державний фонд їх лому і відходів -

тягне за собою накладення штрафу на посадових осіб підприємств, установ і організацій, які перероблюють, застосовують і використовують дорогоцінні метали і камені у всіх видах і вироби, що їх містять, у розмірі до двохсот карбованців.

( Доповнено статтею 189-1 згідно з Указом ПВР N [2010-11](/go/2010-11) від 03.04.86 )

Стаття 190. Порушення громадянами порядку придбання, зберігання, передачі іншим особам або продажу вогнепальної, холодної чи пневматичної зброї

Придбання, зберігання, передача іншим особам або продаж громадянами вогнепальної гладкоствольної мисливської чи холодної зброї, а також пневматичної зброї калібру понад 4,5 міліметра і швидкістю польоту кулі понад 100 метрів за секунду без дозволу органів внутрішніх справ -

тягнуть за собою накладення штрафу від 0,15 до 0,25 неоподатковуваного мінімуму доходів громадян з конфіскацією зброї або без такої.

Ті самі дії, вчинені особою, яку протягом року було піддано адміністративному стягненню за одне з порушень, передбачених частиною першою цієї статті, -

тягнуть за собою накладення штрафу від 0,25 до 0,5 неоподатковуваного мінімуму доходів громадян з конфіскацією зброї. ( Стаття 190 із змінами, внесеними згідно із Законами N [3806-12](/go/3806-12) від 24.12.93, N [148/96-ВР](/go/148/96-%D0%B2%D1%80) від 25.04.96 )

Стаття 191. Порушення громадянами правил зберігання, носіння або перевезення вогнепальної, холодної чи пневматичної зброї і бойових припасів

Порушення правил зберігання, носіння або перевезення вогнепальної гладкоствольної мисливської чи холодної зброї, а також пневматичної зброї калібру понад 4,5 міліметра і швидкістю польоту кулі понад 100 метрів за секунду і бойових припасів громадянами, які мають дозвіл органів внутрішніх справ на зберігання зазначеної зброї, -

тягне за собою накладення штрафу від 0,15 до 0,25 неоподатковуваного мінімуму доходів громадян з оплатним вилученням зброї і бойових припасів або без такого.

Ті самі дії, вчинені особою, яку протягом року було піддано адміністративному стягненню за одне з порушень, передбачених частиною першою цієї статті, -

тягнуть за собою накладення штрафу від 0,25 до 0,5 неоподатковуваного мінімуму доходів громадян з конфіскацією зброї і бойових припасів або без такої.

( Стаття 191 із змінами, внесеними згідно із Законами N [3806-12](/go/3806-12) від 24.12.93, N [148/96-ВР](/go/148/96-%D0%B2%D1%80) від 25.04.96 )

Стаття 192. Порушення громадянами строків реєстрації (перереєстрації) вогнепальної, холодної чи пневматичної зброї і правил взяття її на облік

Порушення громадянами встановлених строків реєстрації (перереєстрації) вогнепальної гладкоствольної мисливської чи холодної зброї, а також пневматичної зброї калібру понад 4,5 міліметра і швидкістю польоту кулі понад 100 метрів за секунду або правил взяття їх на облік в органах внутрішніх справ у разі зміни місця проживання -

тягне за собою попередження або накладення штрафу від 0,15 до 0,25 неоподатковуваного мінімуму доходів громадян.

( Стаття 192 із змінами, внесеними згідно із Законами N [3806-12](/go/3806-12) від 24.12.93, N [148/96-ВР](/go/148/96-%D0%B2%D1%80) від 25.04.96 )

Стаття 193. Ухилення від реалізації вогнепальної, холодної чи пневматичної зброї і бойових припасів

Ухилення від реалізації вогнепальної гладкоствольної мисливської чи холодної зброї, а також пневматичної зброї калібру понад 4,5 міліметра і швидкістю польоту кулі понад 100 метрів за секунду і бойових припасів громадянами, у яких органами внутрішніх справ анульовано дозвіл на їх зберігання і носіння, -

тягне за собою накладення штрафу від 0,15 до 0,25 неоподатковуваного мінімуму доходів громадян з оплатним вилученням зброї і бойових припасів.

( Стаття 193 із змінами, внесеними згідно із Законами N [3806-12](/go/3806-12) від 24.12.93, N [148/96-ВР](/go/148/96-%D0%B2%D1%80) від 25.04.96 )

Стаття 194. Порушення працівниками торговельних підприємств (організацій) порядку продажу вогнепальної, холодної чи пневматичної зброї і бойових припасів

Продаж працівниками торговельних підприємств (організацій) вогнепальної гладкоствольної мисливської чи холодної зброї, а також пневматичної зброї калібру понад 4,5 міліметра і швидкістю польоту кулі понад 100 метрів за секунду і бойових припасів підприємствам, установам, організаціям та громадянам, що не мають на це відповідного дозволу органів внутрішніх справ, -

тягне за собою накладення штрафу від 0,25 до 0,5 неоподатковуваного мінімуму доходів громадян.

Ті самі дії, вчинені особою, яку протягом року було піддано адміністративному стягненню за порушення, передбачене частиною першою цієї статті, -

тягнуть за собою накладення штрафу від 0,5 до одного неоподатковуваного мінімуму доходів громадян.

( Стаття 194 із змінами, внесеними згідно із Законами N [3806-12](/go/3806-12) від 24.12.93, N [148/96-ВР](/go/148/96-%D0%B2%D1%80) від 25.04.96 )

Стаття 195. Порушення працівниками підприємств, установ, організацій правил зберігання або перевезення вогнепальної, холодної чи пневматичної зброї і бойових припасів

Порушення правил зберігання або перевезення вогнепальної чи холодної зброї, а також пневматичної зброї калібру понад 4,5 міліметра і швидкістю польоту кулі понад 100 метрів за секунду і бойових припасів працівниками підприємств, установ, організацій, відповідальними за їх охорону, а так само використання ними зазначеної зброї і бойових припасів не за призначенням -

тягнуть за собою накладення штрафу від 0,25 до 0,5 неоподатковуваного мінімуму доходів громадян.

Ті самі дії, вчинені особою, яку протягом року було піддано адміністративному стягненню за одне з порушень, передбачених частиною першою цієї статті, -

тягнуть за собою накладення штрафу від 0,5 до одного неоподатковуваного мінімуму доходів громадян.

( Стаття 195 із змінами, внесеними згідно із Законами N [3806-12](/go/3806-12) від 24.12.93, N [148/96-ВР](/go/148/96-%D0%B2%D1%80) від 25.04.96 )

Стаття 195-1. Порушення порядку розробки, виготовлення, реалізації спеціальних засобів самооборони

Порушення порядку розробки, виготовлення, реалізації спеціальних засобів самооборони -

тягне за собою накладення штрафу від 0,15 до 0,25 неоподатковуваного мінімуму доходів громадян з конфіскацією спеціальних засобів самооборони або без такої.

Ті самі дії, вчинені особою, яку протягом року було піддано адміністративному стягненню за порушення, передбачене частиною першою цієї статті, -

тягнуть за собою накладення штрафу від 0,25 до 0,5 неоподатковуваного мінімуму доходів громадян з конфіскацією спеціальних засобів самооборони.

( Доповнено статтею 195-1 згідно із Законом N [3806-12](/go/3806-12) від 24.12.93, із змінами, внесеними згідно із Законом N [148/96-ВР](/go/148/96-%D0%B2%D1%80) від 25.04.96 )

Стаття 195-2. Порушення порядку придбання, зберігання, реєстрації або обліку газових пістолетів і револьверів та патронів до них

( Назва статті 195-2 із змінами, внесеними згідно із Законом N [148/96-ВР](/go/148/96-%D0%B2%D1%80) від 25.04.96 )

Порушення порядку придбання, зберігання, реєстрації або обліку газових пістолетів і револьверів та патронів до них -

тягне за собою накладення штрафу на громадян від 0,15 до 0,25 неоподатковуваного мінімуму доходів громадян з конфіскацією газових пістолетів і револьверів та патронів до них або без такої, а на посадових осіб - від 0,25 до 0,5 неоподатковуваного мінімуму доходів громадян з конфіскацією газових пістолетів і револьверів та патронів до них або без такої.

Ті самі дії, вчинені особою, яку протягом року було піддано адміністративному стягненню за порушення, передбачене частиною першою цієї статті, -

тягнуть за собою накладення штрафу на громадян від 0,25 до 0,5 неоподатковуваного мінімуму доходів громадян з конфіскацією газових пістолетів і револьверів та патронів до них, а на посадових осіб - від 0,5 до одного неоподатковуваного мінімуму доходів громадян з конфіскацією газових пістолетів і револьверів та патронів до них.

( Доповнено статтею 195-2 згідно із Законом N [3806-12](/go/3806-12) від 24.12.93, із змінами, внесеними згідно із Законом N [148/96-ВР](/go/148/96-%D0%B2%D1%80) від 25.04.96 )

Стаття 195-3. Порушення правил застосування спеціальних засобів самооборони

Застосування спеціальних засобів самооборони з порушенням установлених правил -

тягне за собою накладення штрафу від 0,25 до 0,5 неоподатковуваного мінімуму доходів громадян з конфіскацією спеціальних засобів самооборони.

Ті самі дії, вчинені особою, яку протягом року було піддано адміністративному стягненню за порушення, передбачене частиною першою цієї статті, -

тягнуть за собою накладення штрафу 0,25 до 0,5 неоподатковуваного мінімуму доходів громадян з конфіскацією спеціальних засобів самооборони.

( Доповнено статтею 195-3 згідно із Законом N [3806-12](/go/3806-12) від 24.12.93, із змінами, внесеними згідно із Законом N [148/96-ВР](/go/148/96-%D0%B2%D1%80) від 25.04.96 )

Стаття 195-4. Порушення порядку виробництва, придбання, зберігання чи продажу електрошокових пристроїв і спеціальних засобів, що застосовуються правоохоронними органами

Порушення порядку виробництва, придбання, зберігання чи продажу електрошокових пристроїв і спеціальних засобів, що застосовуються правоохоронними органами, -

тягне за собою накладення штрафу від 0,25 до 0,5 неоподатковуваного мінімуму доходів громадян з конфіскацією електрошокових пристроїв і спеціальних засобів.

Ті самі дії, вчинені особою, яку протягом року було піддано адміністративному стягненню за одне з порушень, передбачених частиною першою цієї статті, -

тягнуть за собою накладення штрафу від 0,5 до одного неоподатковуваного мінімуму доходів громадян з конфіскацією електрошокових пристроїв і спеціальних засобів.

( Кодекс доповнено статтею 195-4 згідно із Законом N [148/96-ВР](/go/148/96-%D0%B2%D1%80) від 25.04.96 )

Стаття 196. Порушення правил навчання карате

Порушення встановлених правил відкриття секцій спортивного карате або набору до них громадян чи навчання в секціях прийомів, заборонених спортивними правилами, а також самовільне, без дозволу відповідних органів, навчання прийомів карате -

тягнуть за собою накладення штрафу в розмірі до п'ятдесяти карбованців.

Стаття 197. Проживання без паспорта або без прописки

Проживання громадян, зобов'язаних мати паспорт, без паспорта або за недійсним паспортом, проживання без прописки або реєстрації -

тягне за собою попередження або накладення штрафу до трьох мінімальних розмірів заробітної плати.

( Стаття 197 із змінами, внесеними згідно із Законом N [296/95-ВР](/go/296/95-%D0%B2%D1%80) від 11.07.95 )

Стаття 198. Умисне зіпсуття паспорта чи втрата його з необережності

Умисне зіпсуття паспорта чи недбале зберігання паспорта, що спричинило його втрату -

тягне за собою попередження або накладення штрафу до трьох мінімальних розмірів заробітної плати.

( Стаття 198 із змінами, внесеними згідно із Законом N [296/95-ВР](/go/296/95-%D0%B2%D1%80) від 11.07.95 )

Стаття 199. Допущення проживання без паспорта або без прописки

Допущення особами, відповідальними за додержання правил паспортної системи, проживання громадян без паспортів або за недійсними паспортами чи без прописки або реєстрації, а так само допущення громадянами проживання у займаних ними жилих приміщеннях осіб без паспортів, без прописки або реєстрації -

тягнуть за собою попередження або накладення штрафу до трьох мінімальних розмірів заробітної плати.

( Стаття 199 із змінами, внесеними згідно із Законом N [296/95-ВР](/go/296/95-%D0%B2%D1%80) від 11.07.95 )

Стаття 200. Прийняття на роботу без паспорта або без прописки

Прийняття посадовими особами підприємств, установ, організацій на роботу громадян без паспортів або з недійсними паспортами, а також громадян, які проживають без прописки, -

тягне за собою накладення штрафу в розмірі до трьох мінімальних розмірів заробітної плати.

Те саме порушення, допущене посадовою особою після застосування до неї протягом року заходу адміністративного стягнення за такі дії, -

тягне за собою накладення штрафу до п'ятнадцяти мінімальних розмірів заробітної плати.

( Стаття 200 із змінами, внесеними згідно із Законом N [296/95-ВР](/go/296/95-%D0%B2%D1%80) від 11.07.95 )

Стаття 201. Незаконне вилучення паспортів і прийняття їх у заставу

Незаконне вилучення посадовими особами паспортів у громадян або прийняття паспортів у заставу -

тягне за собою попередження або накладення штрафу до трьох мінімальних розмірів заробітної плати.

( Стаття 201 із змінами, внесеними згідно із Законом N [296/95-ВР](/go/296/95-%D0%B2%D1%80) від 11.07.95 )

Стаття 202. Порушення правил в'їзду в прикордонну зону і проживання в ній

Порушення правил в'їзду в прикордонну зону, а також правил проживання або прописки в ній -

тягне за собою попередження або накладення штрафу до трьох мінімальних розмірів заробітної плати.

( Стаття 202 із змінами, внесеними згідно із Законом N [296/95-ВР](/go/296/95-%D0%B2%D1%80) від 11.07.95 )

Стаття 203. Порушення іноземними громадянами і особами без громадянства правил перебування в СРСР і транзитного проїзду через територію СРСР

Порушення іноземними громадянами і особами без громадянства правил перебування в СРСР, тобто проживання без документів на право проживання в СРСР або проживання за недійсними документами, недодержання встановленого порядку реєстрації чи прописки або пересування і вибору місця проживання, ухилення від виїзду після закінчення визначеного їм строку перебування, а також недодержання правил транзитного проїзду через територію СРСР -

тягнуть за собою попередження або накладення штрафу в розмірі до п'ятдесяти карбованців.

Стаття 204. Порушення порядку реєстрації, прописки або виписки іноземних громадян і осіб без громадянства та оформлення для них документів

Порушення посадовими особами підприємств, установ і організацій, що приймають в СРСР іноземних громадян і осіб без громадянства або забезпечують їх обслуговування, які виконують обов'язки, зв'язані з додержанням умов перебування в СРСР і транзитного проїзду через територію СРСР іноземних громадян і осіб без громадянства, встановленого порядку їх реєстрації, прописки або виписки, оформлення для них документів на право проживання, пересування і зміни місця проживання в СРСР, -

тягне за собою попередження або накладення штрафу в розмірі від десяти до ста карбованців.

Стаття 205. Невжиття заходів до забезпечення своєчасної реєстрації, прописки або виписки іноземних громадян і осіб без громадянства

Невжиття громадянами, які запросили в СРСР іноземних громадян і осіб без громадянства в приватних справах і надали їм жилу площу, заходів до забезпечення у встановленому порядку їх своєчасної реєстрації, прописки або виписки -

тягне за собою попередження або накладення штрафу в розмірі від десяти до п'ятдесяти карбованців.

Стаття 206. Порушення порядку надання іноземним громадянам і особам без громадянства житла, транспортних засобів та інших послуг

Надання громадянами іноземним громадянам і особам без громадянства житла, транспортних засобів чи надання їм інших послуг, на порушення встановлених правил перебування іноземних громадян і осіб без громадянства в СРСР і правил транзитного проїзду їх через територію СРСР, -

тягне за собою попередження або накладення штрафу в розмірі від десяти до п'ятдесяти карбованців.

Стаття 207. Неповернення капітаном іноземного судна перепусток на право сходження на берег осіб суднового екіпажу

Неповернення капітаном іноземного судна, крім військового, на контрольно-пропускний пункт перепусток на право сходження на берег осіб суднового екіпажу і перебування їх на території порту і портового міста під час стоянки судна в порту Української РСР, за винятком випадків неподання перепустки внаслідок самовільної неявки особи суднового екіпажу, -

тягне за собою накладення штрафу в розмірі до п'ятдесяти карбованців.

Стаття 208. Порушення митних правил

Порушення митних правил:

1) незупинка транспорту, що прибув з-за кордону або відправляється за кордон, у місці розташування митної установи для здійснення митного контролю;

2) самовільне причалювання до берега, самовільна зміна місця стоянки або зупинка транспорту під час слідування від державного кордону СРСР до митної установи, хоча б і після огляду транспорту митною установою;

3) неподання митній установі у відповідних випадках після прибуття з-за кордону транспорту письмового показання, передаточної відомості чи генеральної декларації або подання цих документів без зазначення в них відомостей, що вимагаються;

4) неподання багажних списків та списків пасажирів, а також недоставлення за призначенням митних документів, вручених для передачі відповідній митній установі;

5) причалювання до судна закордонного плавання інших суден без дозволу митної установи, а також передача з судна, що прибуло в порт, на інші судна, на берег або одержання з берега чи інших суден без дозволу митної установи будь-яких предметів, за винятком пристроїв для вивантаження або підняття важких речей, охорони вантажу від пошкоджень, а також такелажу у випадках, коли ці пристрої і такелаж є необхідними для запобігання загибелі або пошкодженню судна чи вантажу;

6) розпаковування або переупаковування вантажу без дозволу митної установи;

7) навантаження, перевантаження або вивантаження вантажу без дозволу митної установи;

8) відправлення транспорту без дозволу митної установи;

9) непоказ місць, в яких є зброя, вибухові і легкозаймисті речовини;

10) пошкодження пломб або печаток, накладених митною установою на люки, вагони, приміщення чи на окремі вантажні місця;

11) видача без дозволу митної установи ввезених з-за кордону вантажів з складів державних транспортних організацій -

тягне за собою накладення штрафу на громадян у розмірі до десяти карбованців і на посадових осіб - до п'ятдесяти карбованців.

Пересилання у міжнародних поштових відправленнях заборонених до ввезення в СРСР або вивезення за кордон предметів, показаних не своїм найменуванням або не показаних зовсім у деклараціях, -

тягне за собою конфіскацію цих предметів.

Стаття 208-1. Порушення встановленого порядку вивезення за межі республіки товарів народного споживання чи інших матеріальних цінностей

Порушення встановленого порядку вивезення за межі республіки продуктів харчування, сировини або інших товарів і матеріальних цінностей -

тягне за собою накладення штрафу в розмірі до трьохсот карбованців з конфіскацією цих товарів і цінностей або без такої.

Ті ж дії, вчинені повторно або посадовою особою з використанням свого службового стану, -

тягнуть за собою накладення штрафу в розмірі від трьохсот до однієї тисячі карбованців з конфіскацією товарів і цінностей.

( Доповнено статтею 208-1 згідно з Указом ПВР N [158-12](/go/158-12) від 03.08.90; із змінами, внесеними згідно із Законом N [1255-12](/go/1255-12) від 25.06.91 )

Стаття 209. Контрабанда

Контрабанда:

1) незаконне переміщення через державний кордон СРСР вантажів (товарів, цінностей та інших предметів), тобто переміщення вантажів поза митними установами з порушенням вимог Митного кодексу СРСР або з приховуванням від митного контролю, а також зберігання, переміщення, продаж і купівля таких вантажів на території СРСР;

2) зберігання іноземних вантажів у кількості, що перевищує звичайну для власного вжитку норму, коли охоронці або власники цих вантажів не доведуть законне одержання їх;

3) ввезення або одержання з-за кордону вантажів, хоча б при наявності встановлених дозволів і з сплатою мита, якщо ввезення або одержання цих вантажів зв'язані з незаконним вивезенням, переказом і пересиланням за кордон валюти СРСР, валютних цінностей, платіжних документів у карбованцях, які купуються за іноземну валюту без права обернення їх у таку валюту, ювелірних та інших побутових виробів з дорогоцінних металів і дорогоцінних каменів та лому таких виробів;

4) незаконні вивезення, ввезення, пересилання і переказ за кордон та з-за кордону валюти СРСР, валютних цінностей, платіжних документів у карбованцях, які купуються за іноземну валюту без права обернення їх у таку валюту, ювелірних та інших побутових виробів з дорогоцінних металів і дорогоцінних каменів та лому таких виробів;

5) вчинення всякого роду підготовчих дій до порушень, перелічених у цій статті, -

тягне за собою накладення штрафу на громадян у розмірі до п'ятдесяти карбованців і на посадових осіб - до ста карбованців з конфіскацією предметів контрабанди, а також перевізних та інших засобів, призначених для переміщення предметів контрабанди через державний кордон СРСР або їх приховування, - незалежно від часу їх виявлення.

Штраф не накладається в разі контрабанди, вчиненої пасажиром, який слідує через державний кордон СРСР, виявленої при митному огляді, за винятком випадків учинення контрабанди валюти СРСР, валютних цінностей, платіжних документів у карбованцях, які купуються за іноземну валюту без права обернення їх у таку валюту, ювелірних та інших побутових виробів з дорогоцінних металів і дорогоцінних каменів та лому таких виробів.

Стаття 210. Порушення правил військового обліку

Порушення військовозобов'язаними і призовниками правил військового обліку, встановлених статтями 89-92 Закону СРСР "Про загальний військовий обов'язок", а також неявка на виклик у військовий комісаріат без поважних причин або несвоєчасне подання в обліковий орган, де перебувають на військовому обліку, відомостей про зміну адреси місця проживання, освіти, місця роботи і посади -

тягнуть за собою попередження або накладення штрафу в розмірі до десяти карбованців.

Повторне протягом року вчинення порушення з числа передбачених частиною першою цієї статті або частиною першою статті 211 цього Кодексу, за яке особу вже було піддано адміністративному стягненню, -

тягне за собою накладення штрафу в розмірі від десяти до п'ятдесяти карбованців.

( Стаття 210 із змінами, внесеними згідно з Указом ПВР N [2010-11](/go/2010-11) від 03.04.86 )

Стаття 211. Умисне зіпсуття обліково-військових документів чи втрата їх з необережності

Умисне зіпсуття або недбале зберігання військовозобов'язаними і призовниками обліково-військових документів (військових квитків і посвідчень про приписку до призовних дільниць), яке спричинило їх втрату, -

тягне за собою попередження або накладення штрафу в розмірі до десяти карбованців.

Повторне протягом року вчинення порушення з числа передбачених частиною першою цієї статті або частиною першою статті 210 цього Кодексу, за яке особу вже було піддано адміністративному стягненню, -

тягне за собою накладення штрафу в розмірі від десяти до п'ятдесяти карбованців.

( Стаття 211 із змінами, внесеними згідно з Указом ПВР N [2010-11](/go/2010-11) від 03.04.86 )

Стаття 211-1. Неявка на виклик у військовий комісаріат

Неявка громадян на виклик у військовий комісаріат без поважних причин для приписки до призовної дільниці -

тягне за собою попередження.

( Доповнено статтею 211-1 згідно з Указом ПВР N [2010-11](/go/2010-11) від 03.04.86 )

Стаття 211-2. Неподання у військові комісаріати списків юнаків, які підлягають приписці до призовних дільниць

Неподання керівниками або іншими відповідальними за військово-облікову роботу посадовими особами житлово-експлуатаційних організацій, підприємств, установ, організацій, навчальних закладів і домоволодільцями в установлений строк у військові комісаріати списків юнаків, які підлягають приписці до призовних дільниць, -

тягне за собою попередження або накладення штрафу в розмірі від десяти до двадцяти карбованців.

Повторне протягом року вчинення порушення, передбаченого частиною першою цієї статті, за яке особу вже було піддано адміністративному стягненню, -

тягне за собою накладення штрафу в розмірі від двадцяти до п'ятдесяти карбованців.

( Доповнено статтею 211-2 згідно з Указом ПВР N [2010-11](/go/2010-11) від 03.04.86 )

Стаття 211-3. Прийняття на роботу військовозобов'язаних і призовників, які не перебувають на військовому обліку

Прийняття керівниками або іншими посадовими особами підприємств, установ, організацій, колгоспів і навчальних закладів на роботу (навчання) військовозобов'язаних і призовників, які не перебувають на військовому обліку за місцем проживання, -

тягне за собою накладення штрафу в розмірі від десяти до двадцяти карбованців.

Повторне протягом року вчинення порушення, передбаченого частиною першою цієї статті, за яке особу вже було піддано адміністративному стягненню, -

тягне за собою накладення штрафу в розмірі від двадцяти до п'ятдесяти карбованців.

( Доповнено статтею 211-3 згідно з Указом ПВР N [2010-11](/go/2010-11) від 03.04.86 )

Стаття 211-4. Незабезпечення сповіщення військовозобов'язаних і призовників про їх виклик у військові комісаріати, перешкода їх своєчасній явці на збірні пункти чи призовні дільниці

Незабезпечення керівниками або іншими відповідальними за військово-облікову роботу посадовими особами підприємств, установ, організацій, колгоспів і навчальних закладів на вимогу військових комісаріатів сповіщення військовозобов'язаних і призовників про їх виклик у військові комісаріати або перешкода зазначених посадових осіб своєчасній явці громадян на збірні пункти чи призовні дільниці -

тягне за собою попередження або накладення штрафу в розмірі від десяти до двадцяти карбованців.

Повторне протягом року вчинення порушення з числа передбачених частиною першою цієї статті, за яке особу вже було піддано адміністративному стягненню, -

тягне за собою накладення штрафу в розмірі від двадцяти до п'ятдесяти карбованців.

( Доповнено статтею 211-4 згідно з Указом ПВР N [2010-11](/go/2010-11) від 03.04.86 )

Стаття 211-5. Несвоєчасне подання документів, необхідних для ведення військового обліку військовозобов'язаних і призовників, несповіщення їх про виклик у військові комісаріати

Несвоєчасне подання керівниками або іншими відповідальними за військово-облікову роботу посадовими особами житлово-експлуатаційних організацій, підприємств, установ і організацій, що здійснюють експлуатацію будинків, а також домоволодільцями у військові комісаріати і виконавчі комітети місцевих Рад народних депутатів, на які покладено ведення первинного обліку військовозобов'язаних і призовників, домових книг, карток прописки і обліково-військових документів (військових квитків, посвідчень про приписку до призовних дільниць) на жильців, які є віськовозобов'язаними або призовниками, для оформлення взяття на військовий облік або зняття з обліку, а також несповіщення їх про виклик у військові комісаріати -

тягнуть за собою попередження або накладення штрафу в розмірі від десяти до двадцяти карбованців.

Повторне протягом року вчинення порушення з числа передбачених частиною першою цієї статті, за яке особу вже було піддано адміністративному стягненню, -

тягне за собою накладення штрафу в розмірі від двадцяти до п'ятдесяти карбованців.

( Доповнено статтею 211-5 згідно з Указом ПВР N [2010-11](/go/2010-11) від 03.04.86 )

Стаття 211-6. Неподання відомостей про військовозобов'язаних і призовників

Неподання відомостей про всіх військовозобов'язаних і призовників, визнаних інвалідами незалежно від групи інвалідності, посадовими особами лікарсько-трудових експертних комісій, на яких покладено обов'язок подавати такі відомості у військові комісаріати через відділи соціального забезпечення виконавчих комітетів районних, міських, районних у містах Рад народних депутатів, -

тягне за собою попередження або накладення штрафу в розмірі від десяти до двадцяти карбованців.

Неподання посадовими особами органів запису актів громадянського стану районним (міським) військовим комісаріатам відомостей про зміну військовозобов'язаними і призовниками прізвища, імені, по батькові про внесення до записів актів громадянського стану змін про дату і місце їх народження, а також про випадки реєстрації смерті військовозобов'язаних і призовників -

тягне за собою попередження або накладення штрафу в розмірі від десяти до двадцяти карбованців.

Повторне протягом року вчинення порушення з числа передбачених частиною першою або другою цієї статті, за яке особу вже було піддано адміністративному стягненню, -

тягне за собою накладення штрафу в розмірі від двадцяти до п'ятдесяти карбованців.

( Доповнено статтею 211-6 згідно з Указом ПВР N [2010-11](/go/2010-11) від 03.04.86 )

Стаття 212. ( Стаття 212 виключена на підставі Закону N [2354-12](/go/2354-12) від 15.06.92 ) Порушення законодавства про релігійні об'єднання

Ухилення керівників релігійних об'єднань від реєстрації об'єднання в органах державного управління, порушення встановлених законодавством правил організації і проведення релігійних зборів, походів та інших церемоній культу, організація і проведення служителями культу і членами релігійних об'єднань спеціальних дитячих та юнацьких зборів, а також трудових, літературних та інших гуртків і груп, що не мають відношення до відправлення культу, -

тягнуть за собою накладення штрафу в розмірі до п'ятдесяти карбованців.

Стаття 212-1. Повідомлення неправдивих відомостей органам загсу

Утаювання обставин, що перешкоджають одруженню, або повідомлення завідомо неправдивих відомостей органам запису актів громадянського стану -

тягне за собою накладення штрафу до двох мінімальних розмірів заробітної плати.

( Доповнено статтею 212-1 згідно із Законом N [2547-12](/go/2547-12) від 07.07.92 )

* * *

© [Офіційний вебпортал парламенту України  
https://www.rada.gov.ua/](https://data.rada.gov.ua)